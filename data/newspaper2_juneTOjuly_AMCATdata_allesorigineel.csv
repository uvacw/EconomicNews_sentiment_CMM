id,date,headline,mediumid,medium,creator,byline,addressee,section,url,length,page,text
150050960,2015-06-09T00:00:00,Verrassend verweven; 'Het meisje in de trein',6,De Telegraaf,,,,Kunst; Blz. 11,,243,,"Wie:  Paula Hawkins Wat:  thriller

Het verhaal wordt knetterspannend verteld aan de hand van de simultane
belevenissen van drie heel verschillende vrouwelijke hoofdpersonen: Rachel, Anne
en Megan.

Rachel is een alcoholiste die dagelijks in de trein langs haar eigen vroegere
huis komt, waar Anne woont met Tom, de ex-man van Rachel. Rachel is behalve haar
huwelijk ook haar baan kwijt doordat ze een keer dronken op het werk kwam. Ze
maakt toch nog dagelijks de treinreis naar hartje Londen omdat ze voor de
vriendin bij wie ze inwoont verborgen houdt dat ze werkloos is.

Anne is een blonde schoonheid die moeder is geworden en zichzelf nu een veel
minder spannende vrouw vindt dan in de tijd dat ze Tom verleidde tot overspel.
Ze heeft haar carrière als makelaar opgegeven en wacht feitelijk de hele dag op
de thuiskomst van Tom. Haar gezin lijdt onder het stalkgedrag van Rachel, die
haar ex-man nauwelijks los lijkt te kunnen laten.

En dan is er Megan, die in het rijtje huizen langs de spoorbaan haar leven leidt
met Scott. Zij lijken een ideale relatie te hebben en Rachel kijkt vol hunkering
naar de twee die 's ochtends gezellig samen in de tuin koffie drinken. Het
plaatje wordt verstoord als Rachel Megan op een ochtend in de tuin ziet zoenen
met een andere man en ze korte tijd later in de krant leest dat Megan wordt
vermist.

Rachel gaat zich ermee bemoeien en iedereen blijkt verrassend met elkaar
verweven.

LANGUAGE: DUTCH; NEDERLANDS"
150050962,2015-06-09T00:00:00,Oud-KLM-baas: Discussie over staatsgaranties onzin; Politiek heeft niets te zeggen over bedrijfsbeslissingen Air France,6,De Telegraaf,,,,Nieuws; Blz. 4,,326,,"Yteke de Jong  Miami  Oud-topman Leo van Wijk van KLM vindt de discussie over de
staatsgaranties 'onzin'. Van Wijk verkocht KLM in 2004 aan Air France en is nog
altijd toezichthouder bij de Nederlands-Franse luchtvaartcombinatie. Daarbij
werden garanties gesteld om de positie van KLM veilig te stellen.   Die
staatsgaranties zijn voor de bühne van de politiek , zegt hij in een gesprek met
De Telegraaf in de marge van de internationale luchtvaartconferentie in Miami.
De ontwikkeling van het routenetwerk, de werkgelegenheid, dat zijn
bedrijfsmatige beslissingen, die bij de onderneming liggen. Zoiets kun je als
Staat nooit afdwingen.

De Tweede Kamer discussieerde afgelopen donderdag over deze afspraken uit 2004
en 2010, die 'boterzacht' zouden zijn. De politiek is bang dat KLM wordt
uitgehold ten faveure van zustermaatschappij Air France. Staatssecretaris
Mansveld (Infrastructuur) zei vorige week dat de garanties uit het verleden niet
opnieuw vastgelegd hoeven te worden.  Een huwelijkscontract hoef je niet opnieuw
te tekenen , aldus Mansveld.

Volgens Van Wijk kan de overheid alleen invloed uitoefenen op de
landingsrechten. De Nederlandse Staat heeft nog 5,9% van de aandelen in KLM.
Volgens critici heeft Van Wijk KLM te goedkoop van de hand gedaan, omdat hij met
de rug tegen de muur stond na het afspringen van de overname van Alitalia. Bij
de Nederlandse luchtvaartmaatschappij wijst men op het succes dat de
samenwerking met Air France heeft gebracht, onder meer een verdubbeling van de
omzet.

In 2004 werden er door Van Wijk aanvankelijk geen afspraken gemaakt over de
gelijkmatige ontwikkeling van Air France en KLM. Daar was het kabinet destijds
niet tevreden mee en stuurde toenmalig Oeso-ambassadeur Frans Engering achteraf
naar Parijs om alsnog afspraken vast te leggen. In 2010 werden deze afspraken
deels verlengd, maar er werden ook oude afspraken geschrapt, onder meer over het
aantal bestemmingen.

LANGUAGE: DUTCH; NEDERLANDS"
163393880,2015-07-08T00:00:00,Betere tijden voor de uitzendbranche,11,Metro,,,,inhetnieuws7_finance; Blz. 7,,133,,"De werkgelegenheid voor uitzendkrachten is in de eerste helft van dit jaar met
11 procent op jaarbasis gestegen. De omzet van uitzendbureaus lag 12 procent
hoger dan in de eerste helft van 2014. Dat blijkt uit cijfers die
brancheorganisatie ABU dinsdag heeft gepubliceerd.

In de afgelopen periode (week 21 tot en met 24) lag het aantal uitzenduren 9
procent hoger dan een jaar eerder, wat uitzendbureaus 10 procent meer omzet
opleverde. Met name de techniekbranche droeg daar aan bij. Daar nam het aantal
gewerkte uren met 23 procent toe en de omzet met 20 procent. In de
administratieve sector was dat respectievelijk 10 en 11 procent en in de
industrie 6 en 7 procent. anp

De omzet van uitzendbureaus lag 12 procent hoger dan in de eerste helft van
2014. /ANP

LANGUAGE: DUTCH; NEDERLANDS"
163393883,2015-06-30T00:00:00,Motivatietrainingen voor werkloze jongeren,11,Metro,,,,rotterdamwerkt; Blz. 20,,240,,"Unique-intercedent Stephanie Link heeft zojuist het intakegesprek met een
vijftiental buddy-kandidaten afgerond. Voor de werkloze jongeren, via de
gemeente naar het uitzendbureau verwezen, was het hun tweede ontmoeting met
Unique.

Hierna volgen acht weken vol intensieve trainingen met slechts één doel: het
vinden van een betaalde baan.

Geheel vrijblijvend zijn die trainingen overigens niet. Wie niet meewerkt, wordt
eventueel gekort op zijn uitkering. Maar dat pressiemiddel is eigenlijk niet
nodig, aldus Stephanie.  De jongeren die wij begeleiden zijn niet werkschuw; ze
hebben alleen moeite een baan te vinden.

Soms zijn ze daardoor wat teleurgesteld geraakt in de maatschappij. Want als je
na een jaar solliciteren nog steeds werkloos op de bank zit, is het niet gek dat
de moed je soms in de schoenen zakt , zegt Stephanie.

De trainingen zijn er dan ook vooral op gericht om positiever te worden. En om
jezelf beter te kunnen verkopen op de arbeidsmarkt.

Het doel van het Buddyproject is om zoveel mogelijk jongeren via Randstad en
Unique vanuit de uitkering naar een baan te begeleiden.

Elke dag dat de jongere werkt, voegt een ervaring toe aan zijn zelfvertrouwen en
CV. De intentie is dat via het project Randstad 55 jongeren en Unique 30
jongeren begeleidt en aan werk helpt. metro

Stephanie Link van Unique.

/ Vincent van Dordrecht

LANGUAGE: DUTCH; NEDERLANDS"
163393884,2015-06-29T00:00:00,"Flexwet treedt in werking: bonden blij, bazen sceptisch",11,Metro,,,,inhetnieuws8_carriere; Blz. 8,,677,,"Werk. Heb je een tijdelijk contract? Dan gaat er vanaf woensdag het nodige voor
je veranderen. De flexwet in vier vragen.

Waarom komt die flexwet er eigenlijk?

Het is het paradepaardje van minister Asscher van Sociale Zaken en
Werkgelegenheid. Met de flexwet (officieel heet `ie trouwens Wet Werk en
Zekerheid) wil hij de groeiende kloof tussen vaste werknemers en
uitzendkrachten, payrollers en mensen met tijdelijke contracten kleiner maken.
Al bijna een kwart van de werkenden in ons land heeft zo'n tijdelijke
aanstelling, in 2004 was dat nog 15 procent. De nieuwe wet moet er voor zorgen
dat al die flexwerkers sneller een vast contract krijgen.

Maar ik heb al een vast contract. Verandert er iets voor mij?

Niet veel, totdat een werkgever van je af wil.  De ontslagvergoeding gaat
verdwijnen , zegt Olav Wagenaar van DAS.  In plaats daarvan krijgen we de
transitievergoeding, die gebruikt kan worden om je bij te scholen en een andere
baan te zoeken. Je mag die vergoeding overigens ook gebruiken voor een vakantie
of het aflossen van een lening. Hiervoor geldt een vaste formule waar een
rechter niet van mag afwijken. Hoe langer je in dienst bent, hoe hoger de
vergoeding. Daarvoor geldt straks wel een maximum van 75.000 euro of één
jaarsalaris, voor mensen die meer verdienen dan die 75.000 euro. Bij zeer
ernstig verwijtbaar gedrag van een medewerker dat in een dossier is vastgelegd,
hoeft de werkgever geen transitievergoeding te betalen , aldus Wagenaar. Ook
wordt duidelijker bij welk loket een bedrijf moet aankloppen bij ontslag. Als
het gaat om bedrijfseconomische redenen en ontslag na langdurige ziekte is dat
het UWV. In alle andere situaties komt de kantonrechter er aan te pas.

Ik ben flexwerker. Ga ik er op vooruit?

Nu nog mag een bedrijf je in drie jaar tijd drie tijdelijke contracten
aanbieden. Die periode wordt verlaagd naar twee jaar. Dan moet een werkgever je
een vaste aanstelling geven. Of hij stuurt je weg, dat kan ook. Maar dan heb je
als flexwerker voortaan wel recht op een transitievergoeding.  Wil de werkgever
je weer tijdelijk in dienst nemen, dan zal hij zes maanden moeten wachten. Nu
nog geldt een periode van drie maanden , aldus Wagenaar. Sinds 1 januari moet
een werkgever overigens al schriftelijk en minimaal een maand voor het aflopen
van het tijdelijke contract laten weten of hij gaat verlengen of er een punt
achter zet.  Verder is vanaf woensdag een proeftijd alleen nog toegestaan in
arbeidscontracten van meer dan zes maanden en verdwijnt het concurrentiebeding
voor mensen met een tijdelijke aanstelling.

Wat vindt men van de nieuwe wet?

De meningen zijn behoorlijk verdeeld. Vakbonden zijn blij, werkgevers vooralsnog
erg sceptisch. Met de nieuwe wet wil minister Asscher vooral het aantal vaste
contracten een boost geven. Maar belangrijke adviesorganen als De Raad van State
en het Centraal Planbureau betwijfelen of die er gaan komen. Zij pleiten voor
een nog veel grotere hervorming van de arbeidsmarkt. Bij een speciaal meldpunt
van vakbond CNV kwamen de afgelopen maanden al honderden klachten binnen over
organisaties die nog even snel hun flexkrachten lozen, zodat ze straks niet aan
een transitievergoeding vastzitten. Veel experts vrezen dan ook dat deze
flexwerkers contracten krijgen die bij elkaar opgeteld na één jaar en elf
maanden aflopen. Doei, zegt de werkgever dan. En die transitievergoeding heeft
hij zo slim omzeild.  Dat de inzet van flexwerkers op plekken waar langdurig
vast werk aanwezig is wordt bemoeilijkt, is een terechte keuze , zegt Wagenaar.
Temeer omdat werknemers zonder vast dienstverband nauwelijks mogelijkheden
hebben om bijvoorbeeld een hypotheek aan te gaan. Anderzijds zie je dat steeds
meer mensen juist heel bewust kiezen voor geen vast dienstverband. Helaas biedt
deze wet nog geen passende oplossing voor die ontwikkeling.

Minister Lodewijk Asscher van Sociale Zaken en Werkgelegenheid is geestelijk
vader van de nieuwe flexwet die vanaf woensdag geldt. /ANP

LANGUAGE: DUTCH; NEDERLANDS"
163393886,2015-06-05T00:00:00,Kwart Nederlanders verdient minder,11,Metro,,,,inhetnieuws; Blz. 5,,61,,"Armer

Een kwart van de mensen in Nederland heeft de afgelopen drie jaar zijn inkomen
fors zien dalen. De belangrijkste redenen voor deze achteruitgang zijn
werkloosheid, arbeidsongeschiktheid of een andere baan met minder salaris. Bij
de meeste mensen daalde het inkomen tussen de 15 en 30 procent. Bijna de helft
komt na een terugval in inkomen moeilijk rond. anp

LANGUAGE: DUTCH; NEDERLANDS"
163393887,2015-06-02T00:00:00,Tegen pesten,11,Metro,,,,inhetnieuws; Blz. 2,,59,,"Naar schatting een half miljoen Nederlanders worden op de werkvloer gepest. Om
dit probleem aan te pakken gaf minister Lodewijk Asscher (Sociale Zaken en
Werkgelegenheid) gisteren de aftrap voor een landelijke campagne.

In de strijd tegen pesten kunnen werkgevers en werknemers sinds gisteren terecht
op de website

www.herkenpesten.nl.

LANGUAGE: DUTCH; NEDERLANDS"
163393888,2015-06-02T00:00:00,Regels Nationale Hypotheek Garantie veranderen,11,Metro,,,,inhetnieuws; Blz. 4,,472,,"Het bedrag voor lenen met de Nationale Hypotheek Garantie wordt per 1 juli
verlaagd. Wat betekent dat? SNS legt uit.

Wat is de Nationale Hypotheek Garantie?

Wie een huis wil kopen kan in aanmerking komen voor de Nationale Hypotheek
Garantie (NHG). De NHG biedt zekerheid, zowel voor degene die de hypotheek
verstrekt als degene die het geld leent.

Welke zekerheden?

Het kan gebeuren dat je door omstandigheden de maandlasten niet meer kan betalen
en je huis moet verkopen. Levert de verkoop niet genoeg op om je hypotheekschuld
volledig af te lossen, dan betaalt het Waarborgfonds Eigen Woningen van de NHG
onder voorwaarden het verschil aan de hypotheekverstrekker uit. De schuld die
jij hierdoor krijgt kan onder voorwaarden worden kwijtgescholden. Ook kan je
korting op je rente krijgen, wat al snel honderden euro's per jaar kan schelen
(www.nhg.nl).

Geldt NHG alleen bij het kopen van een huis?

Nee, ook bij een verbouwing of het oversluiten van je hypotheek kun je de
mogelijkheden bekijken.

Tot welk bedrag kom ik nu voor de NHG in aanmerking en welk bedrag per 1 juli?

Nu is dat 265.000 euro. Vanaf 1 juli is het bedrag 245.000 euro, inclusief de
bijkomende kosten. NHG houdt voor de bijkomende kosten rekening met 6 procent
van de koopsom. Dat betekent dat je tot 1 juli een huis kunt kopen van 250.000
euro en na 1 juli een huis kopen van ongeveer 231.132 euro. Wie een
NHG-hypotheek afsluit betaalt overigens eenmalig 1 procent over je
hypotheekbedrag.

Waarom wordt het NHG-bedrag eigenlijk verlaagd?

In 2009 verhoogde de overheid het NHG-bedrag naar 350.000 euro om meer mensen de
kans te geven om een hypotheek te krijgen voor hun huis. Door de kredietcrisis
was dat lastiger. Het kabinet wil het bedrag aanpassen aan de gemiddelde
woningprijs. Door de verlaging van de NHG-grens wordt het financieel risico voor
de Staat beperkt. De NHG is tenslotte ingesteld voor een bepaalde groep
potentiële huizenkopers, met name de starters.

Moet ik mijn wensen voor een droomhuis nu al bijstellen of kan ik letterlijk tot
1 juli van het bedrag van 265.000 euro profiteren?

Nu kan dat inderdaad nog. De datum van de hypotheekofferte is leidend bij de
bepaling of je voor NHG in aanmerking komt, dus zorg er voor dat je
hypotheekofferte voor 1 juli 2015 door de bank is uitgegeven en binnen de
gestelde termijn hebt getekend.

Waarom zou ik een hypotheek van SNS Bank nemen?

SNS Bank houdt een hypotheekactie. De rente op een SNS Hypotheek met NHG is
jaren niet zo laag geweest. Bovendien krijg je tot en met 19 juni 2015 bij het
afsluiten van een hypotheek met NHG ook nog een korting op de hypotheekrente.
Bij een SNS-adviseur kun je altijd een afspraak maken voor een gratis
oriëntatiegesprek.

LANGUAGE: DUTCH; NEDERLANDS"
163393889,2015-06-01T00:00:00,Alwéér een afwijzing,11,Metro,,,,inhetnieuws9_carriere; Blz. 9,,371,,"Werkloos. Hoogopgeleid, maar wel al een poosje zonder werk. Het overkomt steeds
meer jongeren.

Engelse Literatuur staat er op zijn cv. In vier jaar tijd haalde hij zowel zijn
bachelor als master. Keurige cijferlijst ook. Zelfs nog nooit een herkansing
hoeven doen. En dus staat de nu 23-jarige Bram Delver in de startblokken, klaar
om een mooie carrière te bouwen. Enig probleem: niemand die het startschot
geeft.

Het verhaal van Delver staat niet op zich. De jeugdwerkloosheid bungelt
momenteel rond de 11 procent en beperkt zich allang niet meer tot de categorie
laagopgeleide jongeren. Ook met een hbo-papiertje of universitair diploma op zak
is het soms lastig om aan de bak te komen.  Als ik mensen vertel dat ik Engels
heb gestudeerd, denkt bijna iedereen dat je leraar wil worden. Maar dat is voor
mij juist uitgesloten. Mijn ambitie ligt in de hoek van de media. Bij een
uitgever, op een redactie, in de marketing of als reclame-maker. Ik weet hoe je
een verhaal opschrijft en kan het bovendien in twee talen.

Afwijzingen

Maar bedrijven houden de deur vooralsnog dicht. Al een jaar lang. Bijna
dagelijks reageert Delver op vacatures die op het scherm van zijn pc langskomen.
In verreweg de meeste gevallen komt er nooit een reactie. Soms wel. Dan blijkt
het een afwijzing op een sollicitatie van vier maanden daarvoor waarvan ik niet
eens meer weet dat ik hem had gestuurd. De reden is eigenlijk altijd hetzelfde:
geen ervaring.

Stagelopen

Ga dan stagelopen, zeggen mensen in zijn omgeving. Maar dat blijkt zo eenvoudig
nog niet.  Ik woon in Hoorn en zal in dat geval waarschijnlijk naar Amsterdam
moeten reizen met de trein. Dat kost me zeker 200 euro per maand. Ongeveer net
zoveel als de hele stagevergoeding en ik moet ook nog de huur betalen.  Op dit
moment houdt Delver zijn hoofd boven water met behulp van een bijbaantje en zo
nu en dan een opdracht als freelancer.  Soms zakt de moed je wel in de schoenen
ja, na de zoveelste afwijzing. Maar ik blijf positief en ga door met
solliciteren. Er komt een dag dat een bedrijf mij die baan wél gunt en dan kan
ik laten zien wat ik waard ben.

Bram Delver (23) is al een jaar op zoek naar werk.

LANGUAGE: DUTCH; NEDERLANDS"
163416234,2015-07-03T00:00:00,Leuren,6,De Telegraaf,,"Jansen, Paul",,Nieuws; Blz. 2,,179,,"Politici willen graag daadkracht uitstralen. Dat geldt zeker voor een minister
van Sociale Zaken die tegen een torenhoge werkloosheid aanhikt. Dus kwam
PvdA-minister Asscher op de proppen met een banenplan. Zeshonderd miljoen euro
trok hij ervoor uit. Of sectoren zich maar wilden inschrijven.

Dat laatste valt vies tegen. Weliswaar meldde Asscher in mei dat de uitvoering
van zijn banenplan echt op stoom begon te komen, maar nu blijkt dat er nog ruim
150 miljoen euro op de plank ligt. De animo loopt terug, de inschrijfperiode is
voorbij. De sociale partners staan niet te springen om nog meer met ontslag
bedreigde werknemers en werklozen klaar te stomen voor een nieuwe baan, als die
er niet is.

Daarom is het vreemd dat Asscher blijft leuren met zijn plan. Hij heeft de
inschrijfperiode nu verlengd tot half september. Alsof het geld op móet.
Coalitiepartner VVD en de oppositie vragen zich af of het geld niet beter kan
worden besteed. De vraag stellen is hem beantwoorden. Succes van beleid wordt
niet afgemeten aan de leegte van de portemonnee.

LANGUAGE: DUTCH; NEDERLANDS"
163416240,2015-07-01T00:00:00,Minder inflatie in eurozone,6,De Telegraaf,,"Rosken, Thijs",,DFT; Blz. 29,,66,,"Luxemburg  De inflatie in de eurolanden is in juni afgezwakt tot 0,2%. Dat
meldde het Europese statistiekbureau Eurostat. In mei lagen de
consumentenprijzen in de eurolanden nog gemiddeld 0,3% hoger dan een jaar
eerder. De kleinere stijging in juni komt vooral doordat energie goedkoper werd.
Door de olieprijsdaling het afgelopen jaar was brandstof deze maand ruim 5%
goedkoper dan in juni 2014.

LANGUAGE: DUTCH; NEDERLANDS"
163416242,2015-06-27T00:00:00,'Ik werk voor de mensen'; Minister Asscher pleit voor fatsoenlijke arbeidsmarkt,6,De Telegraaf,,,,DFT; Blz. 38,,1314,,"Ertan Basekin en   Ruud Mikkers  Den Haag   Meer zekerheid voor flexwerkers. Dat
is hét uitgangspunt van de Wet Werk en Zekerheid, waarvan een belangrijk deel
woensdag in werking treedt.  Voor minister Lodewijk Asscher (Sociale Zaken en
Werkgelegenheid) is de nieuwe wet de opmaat naar een fatsoenlijke arbeidsmarkt
waarin mensen sneller recht hebben op een vast contract, maar ook ontslag
eenvoudiger wordt.

Op Amerikaanse toestanden zit helemaal niemand te wachten , stelt de
PvdA-bewindsman stoïcijns vast.

Hoe zeker is het eigenlijk dat vast ook echt vaster wordt en flex minder flex?
Het gaat erom dat we ervoor zorgen dat mensen die vast werk doen een fatsoenlijk
contract krijgen. We moeten niet naar een Amerikaans systeem toe met alleen maar
schijnzelfstandigen en uitzendkrachten die vrijwel geen rechten hebben. De
meeste Nederlanders en werkgevers willen dat ook helemaal niet. Deze wet moet
zorgen voor een kentering in de steeds verder gaande flexibilisering die al 20
jaar aan de gang is. De balans moet veranderen.

Waarom vindt u flexibilisering slecht? Misschien hoort het wel bij een moderne
economie?   Nederland is van een middenmotor uitgegroeid tot flexkampioen van
Europa. En dat zal verder doorzetten als we niets doen. Als je mensen in onzeker
werk laat zitten, krijg je een economie die daarop gebaseerd is. Nederland moet
niet de concurrentie aangaan op lage lonen. We moeten het hebben van toegevoegde
waarde. Dus wil je een totale veramerikanisering van de arbeidsmarkt met acht
miljoen flexwerkers? Of gaan we op zoek naar een moderne arbeidsmarkt die nog
altijd flexibel is, maar waar mensen na verloop van tijd ook wat meer zekerheid
krijgen?

Dus uw ideale arbeidsmarkt is dat zo ongeveer iedereen een vast contract heeft?
Absoluut niet! Ik denk ook niet dat mensen dat hun hele leven willen. Sommigen
willen een tijdje ondernemen en het is heel normaal om te beginnen met een
tijdelijk contract. Maar als het vast werk is dat door een vast persoon wordt
gedaan, dan moet je ervoor zorgen dat hij ook een normaal arbeidscontract
krijgt. Het aantal vaste contracten loopt terug, we hebben te maken met goedkope
arbeidsmigratie en veel bedrijven hebben het moeilijk. Vandaar dat de
ontslagprocedure makkelijker wordt. Dat is fair. Maar als het goed gaat, dan wil
je toch ook dat je werknemers daar onderdeel van zijn?

Werkgevers kijken gewoon naar de kosten. Worden zij niet opgezadeld met extra
risico's om het op deze manier te regelen?   Natuurlijk spelen de kosten een
grote rol, daarom verlagen we de kosten op arbeid met miljarden. Moet ik alle
risico's maar bij de schoonmaker neerleggen zodat ik een euro kan besparen? Of
levert het misschien wel wat op als ik investeer in die werknemer. Een werknemer
is meer dan alleen een kostenpost. Ik heb werkgevers gesproken die tegen
bescheiden maar fatsoenlijke voorstellen zeggen, dat kan ik niet betalen. Dan
ben je geen werkgever. Als je denkt het minimumloon niet te kunnen betalen, moet
je je maar in Oezbekistan vestigen.''

Kleine ondernemers klagen vooral over de loondoorbetaling bij ziekte. Gaat u dat
veranderen?   Daar kijken we naar, want dit is echt een probleem. Grote
werkgevers kunnen het zelf wel regelen. Ik werk voor de mensen, niet voor de
Malietoren (waar VNO-NCW huist, red.). Maar vooral voor kleine ondernemers is
het een enorm risico waardoor ze minder snel mensen aannemen. Het is nu zaak om
een politieke deal te sluiten, geld vrij te maken en de loondoorbetaling terug
te brengen tot een jaar.

Veel werkgevers stellen dat mensen als gevolg van de wet eerder op straat komen
te staan in plaats van dat flexwerkers een vast contract krijgen. Wat gaat u
doen als dat zo blijkt te zijn?   De wet gaat niet voor iedereen opeens een vast
contract opleveren, dat bestaat niet. Maar de wet moet voor mensen wel een
fatsoenlijke toegang bieden tot de arbeidsmarkt. Natuurlijk zijn er
overgangsproblemen. We gaan na drie jaar evalueren. En als het nodig is om de
wet aan te scherpen, ben ik daartoe bereid. Ik heb goed geluisterd naar mensen
die langdurig in een flexcontract zitten en dat doet wel iets met je. Een huis
kopen zit er niet in, soms mag je niet meedoen aan scholingsprogramma's in een
bedrijf en zie je huur maar eens te betalen met een nulurencontract. Dat zorgt
alleen maar voor meer werkstress en hoger ziekteverzuim. Daar betalen we met
zijn allen de prijs voor.

Maar snapt u de kritiek van kleine ondernemers die de WWZ totaal niet zien
zitten?   Ik snap deze ondernemers, vooral als het gaat om seizoensarbeid. Zo
had LTO Nederland een probleem met de terugwerkende kracht van de
transitievergoeding. Dat heb ik aangepast. Maar er waren nog meer problemen. Ik
heb destijds aangegeven dat LTO Nederland terug moet komen met de werknemers.
Dan kan ik kijken wat ik voor ze kan betekenen, hoe ik ze kan helpen en wat voor
maatwerk er nodig is. Maar kom niet met een verhaal aan dat ze te duur zijn.''

Wat betreft het maatwerk. Bedrijven moeten mensen eruit gooien omdat ze het
anders niet redden. Die kunnen hun flexwerkers helemaal geen vast contract
bieden.   Er is ruimte voor maatwerk. Er zijn regels die de transitievergoeding
voor kleine bedrijven beperken. Er staat een stuk in de wet dat als bedrijven
het heel moeilijk hebben ze onder de wet uit kunnen. Dat moeten ze wel aantonen.
Er zijn betalingsregelingen, de wet biedt ruimte om van de cao af te wijken.
Bijvoorbeeld niet drie contracten in twee jaar, maar zes in vier jaar. Er zijn
mogelijkheden om seizoenscontracten af te sluiten. En daarbovenop kunnen
werkgevers en werknemers samen nog andere afspraken maken. Maar de trend naar
onzeker werk moet worden gestopt. Mensen die hard werken verdienen ook
waardering en respect van hun werkgever.

Ook de WW gaat op de schop. Het UWV verwacht problemen omdat mensen maandelijks
hun inkomsten moeten invullen.   Als mensen nu beginnen met werken vanuit de WW,
dan weten ze niet of ze erop vooruit gaan en soms gaan ze er zelfs op achteruit.
Aan het eind van de maand hebben ze soms minder geld dan als ze niet waren gaan
werken. Het effect is dus dat mensen werk niet accepteren, omdat ze weten dat ze
erop achteruit gaan. In het nieuwe systeem is het zo dat van iedere euro die je
werkt, je er sowieso 30 cent van overhoudt. Werken vanuit de WW gaat lonen. Wat
we ervoor nodig hebben zijn gegevens. Dat is de prijs die je daarvoor betaalt.
Mensen accepteren sneller een baan die misschien niet hun droombaan is, maar
komen dus wel sneller aan de bak. Om dat mogelijk te maken moet je die inkomsten
verrekenen. Iemand in WW moet dus wel zelf inkomsten opgeven. In het begin zal
er vaak wat fout gaan.

We hebben nog allemaal het horrorscenario met de pgb's in het achterhoofd. Kan
de overheid dit wel aan?   Onrust zal er zijn, maar als er iets niet goed gaat,
krijg je een signaal van het UWV. Als je het vervolgens wel goed invult, krijg
je tussen de drie en tien dagen toch je uitkering. We hebben ruim honderd extra
medewerkers klaarstaan om dat te begeleiden. In het begin geeft het gedoe, maar
we nemen dus extra maatregelen. Het betekent ook dat je van de fraude af bent.
Als je je inkomsten opgeeft en het klopt niet, dan blijkt dat uit de
administratie van het bedrijf een maand later. Dat wordt dan verrekend. Dat
betekent ook dat als mensen zich vergissen, ze geen boete krijgen, want het
wordt toch verrekend.

Maar sluit u pgb-achtige toestanden uit waarbij mensen maanden op hun geld
moeten wachten?   Een groot verschil is dat het hier gaat om twee
informatiestromen die niet nieuw zijn. Je moet nu ook al opgeven als je naast je
uitkering werkt. De grote verandering zit 'm in de timing. De opgave moet straks
aan het begin van de maand. Maar het gaat om grote aantallen mensen en daar
bereiden we ons secuur op voor.

LANGUAGE: DUTCH; NEDERLANDS"
163416243,2015-06-26T00:00:00,Banenplan van Asscher flopt,6,De Telegraaf,,,,DFT; Blz. 27,,113,,"Den Haag  De banenplannen van minister Asscher (Sociale Zaken) dreigen een
stille dood te sterven. Door een gebrek aan interesse bij bedrijven raakt hij
zijn ervoor beschikbare geld maar niet kwijt.

De bewindsman heeft de termijn waarvoor sectoren zich kunnen aanmelden opgerekt
tot half september. Maar het CDA en D66 hebben er genoeg van en willen dat
Asscher er de stekker uittrekt.

De banenplannen (officieel 'sectorplannen') moeten met ontslag bedreigde
werknemers of werklozen via om- of bijscholing of via leerwerkplekken
klaarstomen voor (nieuw) werk. Voor elke euro die de PvdA-bewindsman inlegt,
leggen vakbonden en werkgevers er minimaal één bij.

LANGUAGE: DUTCH; NEDERLANDS"
163416245,2015-06-26T00:00:00,'Geen ge-labbekak!'; Uitspraak voorman VNO-NCW gaat Westlandse tomatenkweker te ver,6,De Telegraaf,,"Bakker, Alexander",,Nieuws-Pagina5; Blz. 8,,480,,"Labbekakjes? Dáár hebben ze helemaal niets mee in het Westland! Kwekers in onze
glazen stad zijn groot geworden door hun lovenswaardige arbeidsethos. Zo zien ze
dat het liefst bij iedereen. Vol goede moed is er meegewerkt aan projecten om
honderden bijstandgenieters aan de bak te krijgen. Resultaat: werklozen bleven
liever thuis.

Trostomatenkweker Marcel van der Knaap is een van de ondernemers die de
uitdaging aan ging. Samen met zijn broer Richard runt hij kwekerij Rimato in
Honselerdijk. Met 15 hectare een grote jongen in het Westland. De rijen met
gezonde rode joekels zijn eindeloos. Tuinbouw in 2015 is high-tech, máár er
blijven veel handen nodig.

Bussen vol bijstandsklanten uit Rotterdam werden in 2012 naar het Westland
vervoerd voor een introductiereisje langs tal van bedrijven. Bij kwekerij Rimato
kwam één touringcar op bezoek. Marcel herinnert het zich nog goed:  Veel mensen
kwamen overduidelijk alleen om strafkorting op de uitkering te ontlopen. Een
deel van de groep bleef zelfs bij de bus hangen.

Voor geïnteresseerde passagiers was het een eerste ontmoeting met de tuinbouw.
Niet eens een handjevol ging de uitdaging aan, slechts twee werklozen hebben het
seizoen afgemaakt. Een resultaat waar Marcel al bang voor was:  Het project
bevestigde helaas mijn vermoedens. Gelukkig zijn er collega-kwekers die het wel
hebben getroffen. Een enkeling heeft nu een vast contract.

Poolse krachten. Dat zijn de échte helden tussen de trostomaten.
Bewonderingswaardig! Huis en haard laten ze achter om hier goed gemotiveerd aan
de slag te gaan , zegt hun baas enthousiast.  Deze mensen weten wat ze voor hun
kiezen krijgen, want in Polen is al een video over het werk vertoond. Misschien
is dat iets voor werklozenprojecten in Nederland.

Opgeven doen ze liever niet in de kassen. Het bedrijf gaat weer in zee met een
'banenplan'. Een coach komt met een 'gemotiveerde' Hollandse knul op de proppen.
Zijn begeleider is vroeg in de ochtend aanwezig in de kas als hij wordt verwacht
voor de vuurdoop. Maar de nieuwe kracht blijft in bed. Zijn smoes: vanwege de
spanning te veel gedronken.

Een andere bonte bijstandsklant nam geheel onverwachts midden in het hoogseizoen
ontslag om drie weken op vakantie te gaan.

Mentaliteit  Marcel zegt dat veel Westlanders een heel andere mentaliteit
hebben:  Aan werkloos zijn doen we hier niet. Jarenlang thuiszitten in
afwachting van een leuke baan al helemaal niet.

Het 'ge-labbekak' van VNO-NCW-voorman Hans de Boer gaat de kweker te ver.
Uitzonderingen zijn er, maar het is wel goed dat er nu discussie is. De
gemiddelde Nederlander denkt zo. Ik zou willen dat de politiek iedereen wat laat
doen voor zijn uitkering. Onze overheid heeft grote moeite om het land schoon te
houden. Zorg dat alles er weer picobello uit ziet. Samen het land mooier maken!

LANGUAGE: DUTCH; NEDERLANDS"
163416247,2015-06-21T00:00:00,Ruim baan voor veteranen,6,De Telegraaf,,"Klopper, Roy",,Nieuws; Blz. 4,,192,,"Roy Klopper  Capelle a/d IJssel  Het particuliere initiatief Onbekende Helden,
waarbij werkloze oorlogsveteranen belangeloos naar het bedrijfsleven worden
bemiddeld, is twee dagen na de aankondiging al een doorslaand succes.  Nadat De
Telegraaf woensdag had gepubliceerd over de lancering van het project, meldden
zich spontaan vijftig bedrijven aan die graag oud-strijders in dienst willen
nemen. Initiatiefnemer Fred Janssen zegt  de afgelopen dagen nergens anders mee
bezig te zijn geweest .  En de telefoon blijkt roodgloeiend te staan.

Ook op social media is een hausse aan reacties gepost op het project, waarbij
veteranen straks ook korting kunnen krijgen op hypotheken en boodschappen.

Het marketingbureau Vanad uit Capelle aan den IJssel viel gistermiddag de eer te
beurt als eerste te worden gecertificeerd als firma waarbij veteranen werkzaam
zijn. Het bedrijf stelt tien werkplekken beschikbaar voor oud-militairen.

Eigenaar Ad Nederlof van de it-specialist zei trots te zijn het eerste
onderscheiden bedrijf te zijn en toonde zich zeer blij met de massale toestroom
van ondernemingen die zijn voorbeeld volgen.

LANGUAGE: DUTCH; NEDERLANDS"
163416249,2015-06-19T00:00:00,Problemen vanwege nieuwe regels WW,6,De Telegraaf,,,,DFT; Blz. 27,,511,,"UWV waarschuwt burgers alert te zijn

Ertan Basekin   Amsterdam  Uitkeringsinstantie UWV verwacht grote problemen nu
burgers die vanaf volgende maand de WW instromen, maandelijks hun inkomsten
moeten opgeven.  Enkele tienduizenden mensen die vanaf 1 juli werkloos worden en
een uitkering aanvragen moeten vanwege de invoering van de Wet werk en zekerheid
(WWZ) voortaan maandelijks aangeven wat hun inkomsten zijn. Dat geldt ook voor
WW'ers die naast hun uitkering geen extra inkomsten hebben.

Er is sprake van een fundamentele omschakeling , waarschuwt bestuurslid Fred
Paling van het UWV.  Burgers die vanaf juli werkloos worden en recht hebben op
een uitkering moeten na afloop van de maand aangeven of zij ook inkomsten uit
werk hebben. Als zij niets opgeven, wordt er ook niets uitgekeerd.

De WWZ moet ervoor zorgen dat WW'ers worden gestimuleerd om naast hun uitkering
ook te gaan werken. Het inkomen dat de WW'er daarbij verdient, van iedere euro
mag hij dertig cent houden, wordt verrekend met zijn uitkering. Dat betekent dat
de systematiek van doorgeven en uitbetalen volledig op de schop gaat. Verder
wordt de uitkeringsduur verkort van 38 naar 24 maanden en moeten
uitkeringsgerechtigden voortaan al na zes maanden werk accepteren, ongeacht
niveau en beloning.

Bovendien wordt de uitkering voortaan maandelijks betaald in plaats van om de
vier weken. Volgens Paling moeten mensen die vanaf 1 juli instromen in de WW er
daarom rekening mee houden dat ze hun eerste uitkering pas half augustus
ontvangen.

De UWV-bestuurder roept burgers daarom op alert te zijn.  Ik wil mensen die
vanaf juli werkloos worden, waarschuwen dat hun eerste uitkering twee weken
later komt dan normaal. Dus geef dat extra beetje geld dat je opzij hebt gezet
niet uit aan een nieuwe televisie, maar bewaar dat om bijvoorbeeld de huur te
betalen.

Het UWV voorziet vanaf half augustus dan ook grote problemen. De
uitkeringsinstantie verwacht dat veel mensen niet op de hoogte zijn van de
nieuwe systematiek. Het UWV heeft al een steekproef uitgevoerd en daaruit blijkt
dat 99% van de deelnemers de opgave verkeerd doet.

De uitkeringsinstantie heeft daarom EUR 5 miljoen extra gekregen van het
ministerie van Sociale Zaken en Werkgelegenheid om het proces in goede banen te
leiden. Dat betekent dat er honderd extra arbeidsplaatsen worden gecreëerd.  De
komende zes maanden zullen we bekijken of we verder moeten opschalen , zegt
Paling.

Het UWV zet de komende tijd daarom fors in op voorlichting via diverse kanalen.
Verder benadrukt Paling dat WW'ers die een foutieve opgave doen, geen boete
krijgen. WW'ers die echt in de financiële problemen dreigen te komen, kunnen een
voorschot aanvragen.

Dat kan alleen in de eerste maand van de uitkering. Het voorschot wordt dan
verrekend met de eerstvolgende betaling. Maar ik adviseer mensen alleen een
voorschot te nemen als het echt nodig is. De restantbetaling wordt namelijk
extra belast en dat betekent per saldo minder geld voor de volgende maand.

LANGUAGE: DUTCH; NEDERLANDS"
163416251,2015-06-19T00:00:00,"Geachte lezer,",6,De Telegraaf,,"Hiskemuller, Coosje",,WUZ; Blz. 16,,215,,"Velen van u zijn niet bepaald blij met de belastingplannen van het kabinet. Zo
schrijft A. Randshuizen uit Nieuw-Vennep:  Ik heb begrepen dat de werkenden een
belastingverlichting krijgen van wel 800 euro, ook de middeninkomens gaan er
extra op vooruit door belastingverlaging, maar wat hebben ze voor de
65-plussers, die al jaren geen verhoging van hun pensioenen hebben gehad?  De
lezer geeft zelf het antwoord:  Nou, voor hen gaan we gewoon wat diensten
duurder maken door de btw te verhogen.   Wat schiet de gepensioneerde op met
verlaging van de loonbelasting? Helemaal niets , stelt H.C. van Houweninge uit
Breukelen.  Ze mogen wel meebetalen aan verhoging van het btw-tarief. Doe ook
eens iets aardigs voor deze groep mensen, bv. gratis openbaar vervoer voor
70-plussers.   Weer zijn de ouderen de pineut , stelt A. Streng.  Denkt u dat
ouderen niet naar de kapper gaan, geen water gebruiken en nooit gebruikmaken van
openbaar vervoer? Ook een bezoekje aan een dierentuin of museum wordt duurder.
Lekker bezig.  Gepensioneerden vallen blijkbaar onder de werklozen, concludeert
Bert de Jong uit Ermelo.  Dus geen belastingvoordeel. Dat terwijl juist de
gepensioneerden het meest hebben ingeleverd de afgelopen jaren. Wie springt voor
deze groep in de bres?

Coosje Hiskemuller

LANGUAGE: DUTCH; NEDERLANDS"
163416252,2015-06-18T00:00:00,'Dolksteek in rug van ondernemers'; Werkgeversorganisaties hekelen voorgestelde btw-verhoging door kabinet,6,De Telegraaf,,,,Nieuws; Blz. 2,,322,,"Ertan Basekin   Amsterdam  Werkgevers- en brancheorganisaties in ons land
hekelen de voorgenomen btw-verhoging. Zij vrezen dat er tienduizenden banen
verloren gaan en dat de omzet in verschillende sectoren onder druk komt te
staan.   Het is een dolksteek in de rug voor die vele duizenden ondernemers die
de crisis hebben overleefd en nu net weer een beetje overeind krabbelen.
Absoluut onaanvaardbaar , zegt voorzitter Michaël van Straalen van
MKB-Nederland.

Van Straalen waarschuwt dat het optrekken van het lage btw-tarief naar 21
procent vele duizenden banen gaat kosten. De sectoren die nu onder het lage
tarief vallen, zijn arbeidsintensief. Het gaat om kappers, schoen- en
fietsenmakers, de recreatiesector, tuinbouw (sierteelt), dagbladen en boeken, en
de schilders- en stukadoorsbranche.

Funest  Koninklijke Horeca Nederland (KHN) vreest dat er 35.000 banen verloren
gaan als het kabinet daadwerkelijk het lage btw-tarief voor de horeca afschaft.
KHN roept op om deze maatregel uit de voorstellen te schrappen.  Wat ons betreft
prima om te hervormen, maar dan wel met behoud van werkgelegenheid in onze
branche. De prijzen laten stijgen door meer btw in onze branche is funest voor
het stimuleren van bestedingen door consumenten. Het betekent simpelweg dat een
dagje uit, een borrel, uit eten of een overnachting duurder wordt. Het kabinet
verkoopt knollen voor citroenen, want per saldo gaat de consument er financieel
niet op vooruit.

De Aannemersfederatie Nederland spreekt van een strafexpeditie tegen een groot
deel van het bedrijfsleven.  Zeker de bouw en aanverwante sectoren worden
keihard getroffen door de btw-verhoging. Wat moeten we met een verlaging van
lasten op arbeid, wanneer die arbeid tegelijk veel duurder wordt gemaakt?

De coalitie van VVD en PvdA moet voor een verhoging van het btw-tarief van 6
naar 21 procent nog wel op zoek naar steun van oppositiepartijen.

LANGUAGE: DUTCH; NEDERLANDS"
163416253,2015-06-18T00:00:00,Roep om tapverbod,6,De Telegraaf,,,,Nieuws; Blz. 5,,454,,"Saskia Belleman  Den Haag  Het is nog niet zo dat de advocaten van het
Amsterdamse kantoor Prakken d'Oliveira werkloos achter hun bureaus zitten, maar
hun cliënten maken zich wel zorgen over de vraag of hun vertrouwelijke
informatie er wel in goede handen is, omdat kennelijk de AIVD meeluistert.
Advocaat Michiel Pestman vroeg gisteren aan de voorzieningenrechter in Den Haag
om de inbreuk op het verschoningsrecht van advocaten te verbieden. Zijn kantoor
zou tussen 2003 en 2014 zijn afgeluisterd. Pestman vindt dat zijn klanten erop
moeten kunnen vertrouwen dat wat zij hun advocaten vertellen, geheim blijft, en
niet belandt bij het Openbaar Ministerie. Nu voelen de raadslieden zich ook voor
kleine gesprekken gedwongen klanten naar het kantoor te laten komen, omdat ze
telefoon en mail niet vertrouwen.

Achteraf  De advocaten willen dat een onafhankelijke rechter vooraf bepaalt of
afluisteren door inlichtingendiensten rechtmatig is. De controle wordt nu
achteraf   uitgevoerd door de Commissie van Toezicht op de Inlichtingen en
Veiligheidsdiensten (CTIVD).  Alsof een slager zijn eigen vlees keurt , vindt
Pestman. De CTIVD is volgens hem een niet-onafhankelijke organisatie die niet de
macht heeft om onterechte afluisterpraktijken te stoppen.

Pestman en zijn collega's verwezen veelvuldig naar een arrest van het Europees
Hof in de zaak van twee afgeluisterde Telegraaf-journalisten. Dat heeft tot
gevolg gehad dat er nu een wetsvoorstel ligt waarin staat dat gesprekken van
journalisten pas mogen worden getapt als een onafhankelijke rechter daarvoor
toestemming heeft gegeven. Pestman: ,,Hetzelfde moet gelden voor priesters,
artsen en ook voor advocaten.

Advocaat Sébas Diekstra onderstreepte het belang van het verschoningsrecht met
voorbeelden uit zijn praktijk. Hij vertegenwoordigt veel mensen die bij Defensie
hebben gewerkt, en die beschikken over  gevoelige of explosieve informatie. Voor
hen is de Staat de vijand, die niet mag meeluisteren.

Volgens de landsadvocaten Cecile Bitter en Eric Daalder zijn de regels rond het
afluisteren wél met voldoende waarborgen omgeven. Het direct tappen van Prakken
d'Oliveira is volgens hen niet aangetoond. Advocaten zouden alleen direct worden
afgeluisterd als ze zelf voorwerp van onderzoek zijn. Indirect tappen   via een
cliënt   gebeurt wel.

Het invoeren van nummerherkenning, zodat de tap stopt zodra het nummer van een
advocaat in beeld komt, is geen optie zegt Bitter.  Dan kunnen we niet meer de
afweging maken dat informatie, bijvoorbeeld over een terroristische aanslag, in
het belang van de nationale veiligheid moet worden doorgegeven aan het OM. De
voorzieningenrechter doet op 1 juli uitspraak.

LANGUAGE: DUTCH; NEDERLANDS"
163416254,2015-06-18T00:00:00,Minder kans op werk allochtoon; 'Haagse werkgevers laten zich leiden door vooroordelen',6,De Telegraaf,,,,Nieuws-Regio-Haagland; Blz. 12,,490,,"Germa Graveland  Den Haag  Haagse werkgevers zijn door vooroordelen als 'lui',
'overlastgevend' en 'niet betrokken' geneigd om autochtone sollicitanten te
verkiezen boven hun net zo gekwalificeerde Marokkaanse en Hindoestaanse
leeftijdsgenoten. Zelfs in de stad met meer dan 140 nationaliteiten is de kans
op succes voor allochtonen aantoonbaar kleiner.  Dat concludeert het Sociaal en
Cultureel Planbureau (SCP), dat stelt dat bedrijven voor de 'veilige keuze' gaan
en personeel uitzoekt dat dichter bij hun eigen leefwereld staat.  We moeten
concluderen dat niet iedereen in Den Haag gelijke kansen heeft , reageerde
gisteren wethouder Rabin Baldewsingh van Sociale Zaken & Werkgelegenheid.

Volgens de bestuurder  is het nu tijd om te handelen. Hij kondigde gisteren een
gemeentelijke proef met anoniem solliciteren aan, een apart meldpunt voor
discriminatie op de werkvloer, cursussen en trainingen om bedrijven te
doordringen van het belang van diversiteitsbeleid en maatregelen als bedrijven
aantoonbaar discrimineren.  Daar willen we als gemeente dan geen zaken meer mee
doen.

De onderzoekers van het SCP lieten fictieve sollicitanten die alleen in etnische
achtergrond verschilden, reageren bij bedrijven in de Haagse regio op bestaande
vacatures als kok, hulp in de thuiszorg of voor een administratieve functie.

Autochtone sollicitanten met namen als Dirk en Kimberley hadden 34 procent kans
op succes, Hindoestanen 23 en Marokkaanse Nederlanders maar 19 procent. Bij
'succes' werd de sollicitant voor een sollicitatiegesprek uitgenodigd of gaf de
werkgever op een andere manier aan interesse in de sollicitant te hebben.

Volgens het SCP komt de discriminatie door beeldvorming over de twee groepen. Zo
was het bijvoorbeeld zo dat als aan het cv van de Marokkanen werkervaring en
extra cursussen toegevoegd werden hun kansen op succes net zo groot werden als
van autochtonen zonder die 'extra's'. Bij Hindoestanen bleek hetzelfde aan de
hand, maar dan juist als hun betrokkenheid bij de samenleving werd benadrukt.
Ze moeten compenseren om een gelijke kans te hebben , aldus onderzoeker Iris
Andriessen.

Opvallend is wel dat juist in Den Haag zelf de discriminatie het grootst bleek,
vergeleken met de andere gemeenten in de regio. Hoe dat kan, weet Andriessen
niet.  Een hypothese is wel dat in Den Haag de autochtonen in de minderheid
zijn, 49 procent. Het kan een vorm van gevoelde dreiging zijn, dat autochtonen
bang zijn hun banen te verliezen.

Voor de VVD is de uitkomst geen verrassing.  Het is een illusie dat
discriminatie is uit te bannen. Wie dat belooft, ontkent de realiteit , aldus
VVD-fractievertegenwoordiger Frans de Graaf. Hij vindt het hoopgevend dat
migranten met extra ervaring wel degelijk geselecteerd worden.  Je kunt je dus
'invechten' door een stapje extra te zetten. Dat is misschien niet de leukste
boodschap, maar wel een realistische.

LANGUAGE: DUTCH; NEDERLANDS"
163416256,2015-06-17T00:00:00,Overbevolking nog altijd onderbelicht,6,De Telegraaf,,"Springer, Dick",,Nieuws-Opinie; Blz. 11,,954,,"In 1950 telde het Afrikaanse continent 230 miljoen bewoners. Het Europese
continent had toen, na twee verwoestende wereldoorlogen, 550 miljoen bewoners.
In 2010, zestig jaar later, had Afrika ruim een miljard mensen, en Europa (dat
nog altijd groter is dan de EU) 740 miljoen mensen. Ofwel: de bevolking van
Afrika verviervoudigde en in Europa groeide de bevolking met 'slechts' veertig
procent.

Wat zou er in Europa zijn gebeurd als er nu meer dan twee miljard mensen hadden
geleefd? Het werkloosheidscijfer in de euroregio bedraagt nu iets meer dan elf
procent, dat zijn bijna achttien miljoen mensen. Er zijn dus te weinig banen om
al die miljoenen werkzoekenden arbeid te bieden of om het cijfer omlaag te
brengen tot onder zeven procent, een getal dat als een teken van een gezonde
arbeidsmarkt wordt gezien. Als we dezelfde bevolkingsexplosie hadden gekend als
de Afrikanen, hadden we hier situaties beleefd die aan die van het huidige
Afrika hadden doen denken: grote massa's werkloze jongeren die niet van de
honger sterven, maar ook niet genoeg educatie en kansen hebben om een toekomst
op te bouwen. Ze hadden niet rustig thuis op de bank op een baantje gewacht.

Tradities  We staren ons blind op de economische facetten van de problemen
waarmee Afrikaanse landen kampen, maar we gaan gewoonlijk voorbij aan het
probleem van de overbevolking. Er speelt een akelig grote hoeveelheid factoren
een rol bij het achterblijven van het ontwikkelingsniveau van Afrikaanse landen.
Tradities, bijgeloof en tribalisme belemmeren vooruitgang en hebben het ontstaan
van moderne burgerlijke samenlevingen ernstig gehinderd. En in dat rijtje van
obstakels past ook de ongekende groei van de bevolking.

In 1950 waren er naar schatting 77 miljoen Arabieren. In 2025 zijn dat er naar
schatting 470 miljoen. De bevolking zal dus in 75 jaar meer dan verzesvoudigen.
Het is onmogelijk al die mensen een toekomst te bieden in staten die nooit
optimaal hebben gefunctioneerd. De hoeveelheden opgefokte jongemannen is zo
groot dat er permanent oorlog gevoerd zal worden. Burgeroorlogen teisteren al
decennia de Arabische volken. De onbalans tussen de groei van de bevolking en
die van de economie is zo groot dat de wereld nog generaties lang de gevolgen
van bevolkingsexplosies zal ondergaan.

We moeten één feit onder ogen zien: geen enkele economie kan zo snel groeien dat
dergelijke bevolkingsgroei kan worden geabsorbeerd (een uitzondering is Israël,
maar dat land is op vele gebieden een unieke uitzondering). Of miljoenen
redelijk gevoede maar werkloze jongemannen tot massaal geweld bereid zijn, is
geen vraag meer: de gigantische bendeoorlogen in Latijns-Amerika (en in de
steden van de VS) en de 'sektarische' oorlogen in Afrika en het Midden-Oosten
zijn daarvan het toonbeeld. In alle gevallen hebben de vechtende jongeren een
ideologie. Die kan samenhangen met de eer van een bende, of met de eer van een
sekte of stam of religie. De bereidheid om te doden en gedood te worden is
massaal aanwezig, en de kans op een rijk leven na de dood heft de duisternis en
pijn van het sterven bij de gelovige strijders zelfs op. Voor de strijder, een
gefrustreerde jongeman op zoek naar respect en glorie, ontstaat een
win-winsituatie.

Zelfs als we al onze Europese spaarpotten zouden investeren in economische groei
van Afrika en de Arabische werelden, zouden we weinig opschieten. We proberen
dan de brand van een hele woonwijk met een enkel emmertje te blussen. De
bevolkingsexplosies zijn het resultaat van het enorme succes van de bestrijding
van honger en ziekten. Dat succes is in een verschrikkelijke last omgeslagen. De
druk op onze eigen Europese verworvenheden zal steeds groter worden   daar
willen de mensen naartoe die de begrenzingen van hun landen en culturen willen
ontvluchten. Wat ze daarbij in hun hoofd aan opvattingen en tradities meenemen,
is onbekend.

Er zijn echter twee manieren om Arabieren en Afrikanen te helpen zichzelf te
helpen. De eerste is geboortebeperking. In traditionele samenlevingen is het
eervol voor een man om veel kinderen voort te brengen; zeker, een rijk
nakomelingschap was nodig omdat tot voor kort veel kinderen door ziekten en
geweld stierven, maar die tijd is gelukkig voorbij.

Vooruitgang  De gevolgen van de overbevolking in Afrika en de Arabische landen
blijven niet beperkt tot die gebieden; de rest van de wereld, en met name
Europa, betaalt daarvoor mede de prijs. Maar er zal geen vooruitgang komen
wanneer Afrikanen en Arabieren doorgaan met het creëren van nakomelingen die zij
zelf geen toekomst kunnen bieden.

Het is vrede in Europa, zo schreef de demograaf en econoom Gunnar Heinsohn,
omdat we gemiddeld één zoon hebben. De uitvinders van de pil hadden de
Nobelprijs voor de Vrede verdiend, niet de EU. We moeten dus programma's
aanbieden die geboortebeperking bepleiten. De bevolkingsgroei moet worden
omgebogen.

Daarvoor   punt twee   is het van belang de ontwikkeling en bevrijding van
vrouwen te bepleiten. Zodra vrouwen greep krijgen op hun bestaan en positie,
weigeren zij zich als willoze broedmachines te onderwerpen. Educatie gericht op
de emancipatie van vrouwen zal dus naast het invoeren van programma's die
geboortebeperking stimuleren de rampzalige toename van gefrustreerde,
gewelddadige jongemannen doen stoppen. Maar niet morgen of overmorgen.

Europa staat voor grote dilemma's. Onze cultuur staat niet toe dat we willens en
wetens vreemdelingen laten verdrinken. Tegelijkertijd beseffen we dat tientallen
miljoenen mensen klaarstaan zich als drenkelingen aan ons mededogen uit te
leveren. Dit zijn grote vraagstukken. Laten we ze open en gewetensvol bespreken.

LANGUAGE: DUTCH; NEDERLANDS"
163416259,2015-06-16T00:00:00,Dokken; Tegenpool,6,De Telegraaf,,"Vermaak, Hans",,Nieuws-Regio-Amsterdam; Blz. 12,,351,,"Laten we niet meer zeuren over de anderhalf miljard euro die we kwijt zijn aan
het project Zuidasdok. Het ondertunnelen van de A10-Zuid, extra rijstroken op de
A10 tussen De Nieuwe Meer en Amstel en de uitbreiding van station Amsterdam Zuid
kost de belastingbetaler nou eenmaal veel geld. En ook al wordt er door
deskundigen getwijfeld over nut en noodzaak, als werkgelegenheidsproject in
crisistijd zijn al die activiteiten tot 2028, echt waar: tot 2028 - zeer welkom.
Dit wordt het Amsterdamse Bos van de 21e eeuw.

Voor de aanbesteding zijn twee combinaties geselecteerd, grote jongens die samen
de klus denken aan te kunnen. BAM, VolkerWessels en TBI vormen een combinatie.
Fluor, Heijmans en Hochtief de andere. Dit zijn, volgens de gemeente,
'kwalitatief goede en financieel solide partijen, die beschikken over voldoende
capaciteit en expertise'. Men verwacht 'hiermee in concurrentie twee goede
aanbiedingen te krijgen'.

Voor het aanbestedingsproces is twee jaar tijd uitgetrokken. Er is dus toch iets
geleerd van het drama met de Noord/Zuidlijn. Toen moest nog een groot deel van
het project gegund worden terwijl het werk al gestart was. Dat heeft bakken met
geld gekost, niet in de laatste plaats door vertragingen. In die tijd speelde
ook nog eens het schandaal van de bouwfraude, wat het er allemaal niet
makkelijker op maakte. In twee jaar tijd met twee concurrerende combinaties mag
je verwachten dat een dergelijke overschrijding niet meer voorkomt. Maar zeg
nooit: nooit.

Wat ook gunstig lijkt, is dat de gemeente Amsterdam niet in zijn eentje aan de
onderhandeltafel zit. Rijkswaterstaat is mede-opdrachtgever en op de een of
andere manier schept dat vertrouwen.

De aannemerscombinaties zullen vooral worden beoordeeld op hoe ze denken de
bouwhinder te minimaliseren. In de gemeentelijke propaganda heet dat: 'De
partijen concurreren met name op de oplossingen die ze bieden. Hoe beter de
oplossingen, hoe gunstiger de aanbieding zal worden gewaardeerd. Dat stimuleert
innovatie en creativiteit'. Klinkt tamelijk pedant.

hvermaak@telegraaf.nl

LANGUAGE: DUTCH; NEDERLANDS"
163416261,2015-06-12T00:00:00,"Geachte lezer,",6,De Telegraaf,,"Hiskemuller, Coosje",,WUZ; Blz. 16,,222,,"U bent diep gekwetst door het rapport van het Centraal Planbureau over de
positie van ouderen op de arbeidsmarkt.  Oudere werklozen hebben de werkloosheid
kennelijk aan zichzelf te wijten , maakt R.M. Duijne uit Almere op uit het
verslag.  Een en al dogma en vooroordeel. Geen hoor en wederhoor. Geen woord
over de veranderingen in het recruitingkanaal waardoor ouderen effectief buiten
de deur gehouden worden en geen woord over leeftijdsdiscriminatie. Bizar.
Zeker als je 60+ bent is de realiteit dat er niemand op je zit te wachten ,
aldus J. van Stempvoort. Een van de adviezen van het CPB voor een betere positie
van ouderen op de arbeidsmarkt, is verdere versobering van de WW. Die kan best
korter duren en bovendien verlaagd worden naarmate de uitkering langer duurt.
Jeanne Dijkstra uit Ermelo merkt op dat het prima is als dat gebeurt,  maar dan
ook voor álle ouderen. Het komt er namelijk op neer dat ministers, Kamerleden,
wethouders en zelfstandige bestuurders   ook al plegen zij wanbestuur of stappen
zij zelf op om voor hun gezin te gaan zorgen   in de praktijk tot hun 67e riant
'met pensioen' kunnen met behoud van 80-100% van hun laatste salaris. En deze
mensen vinden het voor de overige ouderen 'beter' dat zij korter en minder WW
krijgen, zelfs als ze onvrijwillig werkloos zijn.

Coosje Hiskemuller

LANGUAGE: DUTCH; NEDERLANDS"
163416262,2015-06-12T00:00:00,Alleen voor werkenden,6,De Telegraaf,,"Hiskemuller, Coosje",,WUZ; Blz. 17,,132,,"In alle berichtgeving rond het nieuwe belastingstelsel wordt steeds de nadruk
gelegd op lastenverlichting voor werkenden.

Dit om onder andere het aantal werklozen te verlagen en de consumptie te
verhogen. Een logisch voornemen. Over het effect van het nieuwe belastingstelsel
op de groep gepensioneerden wordt niet gesproken. Deze groep, die al jaren niet
geïndexeerd is en bovendien in veel gevallen gekort, lijkt bij de
lastenverlichting buiten beschouwing te blijven en wordt in feite weer zwaarder
belast. Zeker nu het kabinet voornemens is voor het nieuwe belastingstelsel
achter gesloten deuren een meerderheid te verkrijgen, ziet het ernaar uit dat
veel ouderen met spanning moeten wachten op Prinsjesdag en verder niets kunnen
ondernemen.

Hans Louwman,Zoetermeer

LANGUAGE: DUTCH; NEDERLANDS"
163416263,2015-06-11T00:00:00,"Oude werknemer pineut; CPB: pak seniorendagen, ontslagvergoeding en WW aan",6,De Telegraaf,,,,DFT; Blz. 25,,596,,"Martin Visser  Amsterdam  Ouderen prijzen zichzelf uit de markt. Daardoor lopen
50-plussers een grotere risico om langdurig werkloos te worden.  Dat staat in
een rapport dat het Centraal Planbureau (CPB) vandaag publiceert.  Het aandeel
ouderen in de langdurige werkloosheid is in Nederland groter dan in andere
landen. Gemiddeld is in de EU ongeveer een kwart van de langdurig werklozen
ouder dan vijftig jaar. In Nederland is dat meer dan 40%.

Met groot succes is de arbeidsparticipatie van ouderen gestimuleerd , zegt
CPB-onderzoeker Marloes de Graaf.  Ouderen willen blijven werken. Dat is goed
nieuws. Nu moeten we voorkomen dat ouderen die onverhoopt hun baan verliezen
langdurig werkloos worden.

Het hoge aandeel ouderen in de langdurige werkloosheid is eerder een structureel
dan een conjunctureel probleem , schrijft het CPB.  De huidige
arbeidsmarktinstituties zijn niet ingericht op de grote groep langdurig werkloze
50-plussers. Zij hebben vaak lang bij eenzelfde baas gewerkt, waardoor hun
vaardigheden voor andere banen minder relevant zijn.

Het planbureau komt met een serie politiek gevoelige adviezen. De seniorendagen
moeten op de helling, het ontslagstelsel moet ouderen minder bevoordelen en de
hoogte van de WW-uitkering zou in stapjes moeten dalen naarmate de
uitkeringsgerechtigde langer werkloos is.

Je zou helemaal af moeten van elke vorm van leeftijdsdiscriminatie, in het
belang van ouderen zelf , zegt onderzoeker De Graaf.  Als ouderen extra vrije
dagen hebben of minder vaak in ploegendiensten hoeven te werken, maakt ze dat
duur. Voor een werkgever die dan kan kiezen tussen die oudere of een jongere is
de keus snel gemaakt.

In de polder zijn allang centrale afspraken gemaakt over het afbouwen van dit
ouderenbeleid, de zogeheten ontziemaatregelen.  Er worden wel belangrijke
stappen gezet , aldus de CPB-onderzoeker.  Maar weg zijn die ontziemaatregelen
nog niet.

Volgens het CPB werken de ontslagregels ook niet mee. De Graaf:  De
ontslagbescherming is beter voor werknemers die lang in dienst zijn. Daardoor
blijven ouderen langer op hun plek zitten dan goed is voor hun
arbeidsmarktpositie.

Omdat werknemers straks tot hun 67e door moeten blijven werken, is het volgens
het CPB van groot belang dat ouderen goed inzetbaar blijven op de arbeidsmarkt.
Overstappen van baan kan helpen om goedgekwalificeerd te blijven. Maar dat doen
ouderen nauwelijks omdat ze dan hun verworven rechten verliezen.

De Wet Werk en Zekerheid, die op 1 juli ingaat, verlaagt de ontslagvergoeding en
maakt die minder afhankelijk van de leeftijd van een werknemer.  Maar de
arbeidsduur telt nog steeds mee en het last-in-first-out-principe is er ook nog
, zegt De Graaf.  Daardoor is er na inwerkingtreding van die nieuwe wet nog
steeds een prikkel om te lang op je plek te blijven zitten.

Het CPB constateert dat werkloze ouderen minder snel geneigd zijn een
lagerbetaalde baan te accepteren.  Vooral ouderen houden vast aan een hoog loon,
omdat zij relatief lang recht hebben op een WW-uitkering.  Daarom moet de WW
soberder gemaakt worden.

De verkorting van de WW-duur van drie tot twee jaar helpt alvast een beetje.
Maar dat kan nog een stap verdergaan, aldus het CPB.  Een staffel in het
uitkeringsniveau lijkt een interessante optie: naarmate de uitkering langer
duurt, daalt de uitkeringshoogte.

Tijdelijke loonkostensubsidies voor werkgevers die ouderen in dienst nemen,
helpen ook, meent het CPB. Verder is bijscholing van 50-plussers hard nodig.

LANGUAGE: DUTCH; NEDERLANDS"
163416264,2015-06-11T00:00:00,Seniorendagen nadeel oudere werkzoekende,6,De Telegraaf,,,,NieuwsVanDeDag; Blz. 7,,323,,"Martin Visser  Amsterdam  Seniorendagen moeten op de helling. Dit heilige huisje
van de vakbonden maakt oudere werknemers namelijk te duur en te onaantrekkelijk
voor bedrijven.  Dat adviseert het Centraal Planbureau (CPB). Vandaag publiceert
het CPB een onderzoek naar langdurige werkloosheid en volgens de rekenmeesters
zijn ouderen sneller de dupe op de arbeidsmarkt.

De seniorendagen maken ouderen duurder voor werkgevers , zegt CPB-onderzoekster
Marloes de Graaf tegen de Financiële Telegraaf.  Voor een werkgever die kan
kiezen tussen die oudere of een jongere is de keus snel gemaakt.

In veel sectoren krijgen werknemers vanaf hun 50e of 55e ieder jaar een paar
extra vakantiedagen.  Seniorendagen zijn een vorm van leeftijdsdiscriminatie ,
zegt CPB'er De Graaf.  En je zou helemaal af moeten van elke vorm van
leeftijdsdiscriminatie, in het belang van ouderen zelf. Ouderen zijn
tegenwoordig ook veel fitter dan twintig jaar geleden.

Polderthema  Hiermee snijdt het planbureau een zeer heikel polderthema aan.
Versobering of afschaffing van seniorendagen   oneerbiedig ook wel
ouwelullendagen genoemd   is een knelpunt in veel cao-onderhandelingen. Zo
willen werkgevers in de metaal en de bouw fors snijden in het aantal vrije dagen
voor ouderen. De vakbonden zijn hier mordicus tegen.

Door afschaffing van de vut en de verhoging van de pensioenleeftijd blijven
steeds meer ouderen langer doorwerken. Dat is volgens het CPB een groot succes.
Maar raakt een 50-plusser eenmaal zijn baan kwijt, dan is de kans op ander werk
klein.

Vier op de tien langdurig werklozen zijn in Nederland ouder dan 50 jaar. In de
rest van Europa ligt dat aandeel aanzienlijk lager. Volgens het CPB is dan ook
sprake van 'een structureel probleem' in Nederland. Het planbureau wil niet
alleen de seniorendagen aanpakken, maar ook de ontslagvergoeding voor ouderen en
de WW-uitkering.

PAGINA T25

LANGUAGE: DUTCH; NEDERLANDS"
163416265,2015-06-10T00:00:00,"Een tafeltje? Sorry, we zitten stampvol; Restaurants zien omzet flink groeien door 'groenslag'",6,De Telegraaf,,,,Advertentie; Blz. 14,,470,,"Van onze verslaggevers  Rotterdam  We kiezen er steeds vaker voor om buiten de
deur te eten. Restaurants zitten de laatste tijd weer lekker vol. De omzetgroei
van de restaurantsector   6,6 procent groei in het eerste kwartaal   steekt met
kop en schouders boven de andere horecabranches uit.  Restaurants doen het
daarmee een stuk beter dan kantines, cafés of cafetaria, blijkt uit de
Kwartaalmonitor Horeca van het CBS. En er zijn meer zaken die wijzen op herstel
binnen de sector: de werkgelegenheid trok verder aan, het aantal faillissementen
lag lager dan in het kwartaal ervoor en het ondernemersvertrouwen nam toe.

Speciaal 'burgertenten' floreren de laatste tijd. Culinair expert Felix Wilbrink
snapt wel waarom. Die spelen een slim spelletje, denkt hij. De restaurants
presenteren relatief goedkoop 'fingerfood', maar geven gasten de illusie van
gezond eten. Verantwoorde hamburgers van biologisch vlees, groene soepjes, en
speltbrood met zeewier op een bedje van vergeten groenten.  Eigenlijk is het
gewoon prachtig aangekleed fastfood , aldus Wilbrink.  Het blijft een burger.

Snackbars gaan aan die trend ten onder.  Ze lopen jaren achter.  Geen nieuwe
snacks, geen aanpassingen in het interieur: nog altijd dezelfde kaassoufflés,
dezelfde plastic wiebelstoelen en tl-buizen aan het plafond.  Ze hebben de
zogenaamde groenslag niet gemaakt , legt Wilbrink uit.

Eén van de horecagelegenheden die van het gunstige klimaat profiteert, is de
Burger Club in Rotterdam.  We merken de laatste paar maanden absoluut een groei
, vertelt eigenaresse Nanet Ruiz.  En de fooien die klanten geven, zijn hoger.
Daar is serveerder Liam Domonkos (26) op zijn beurt weer blij mee.  We zitten
vaker vol en veel eters komen vroeger , lacht hij, terwijl hij burgers neerzet
voor de neus van de eerste klanten van de dag.

Branchevereniging Koninklijke Horeca Nederland (KHN) zegt verheugd te zijn met
de nieuwe cijfers, maar houdt wel een slag om de arm.  We zien nu vooral dat
restaurants weer marktaandeel terughalen van cafetaria's en lunchrooms, die het
tijdens de crisis goed deden , zegt woordvoerder Joris Prinssen.

Hij noemt de gegevens wel hoopvol.  De volumes nemen toe. Restaurants trekken
meer mensen en die geven meer geld uit.  Welke keukens het best scoren, weet KHN
niet.  Dat wordt helaas nergens bijgehouden.

Deskundige Wilbrink merkt zelf dat Italiaanse restaurants de dupe zijn van de
hang naar 'gezond' eten. Veel gasten lopen de rillingen over de rug bij de
gedachte aan de hoeveelheid koolhydraten in pasta carbonara en pizza quattro
stagioni.  Italianen zuchten onder de aanname dat pasta ongezond is. Bij de Thai
gaat het een stuk beter, alleen al omdat zij soepjes serveren. Soep vinden we
gezond, ook als we geen idee hebben van de ingrediënten.

LANGUAGE: DUTCH; NEDERLANDS"
163416266,2015-06-10T00:00:00,Meer werk voor uitzendkrachten,6,De Telegraaf,,"Duijn, Sonny",,DFT; Blz. 29,,63,,"Amsterdam  De werkgelegenheid voor uitzendkrachten is in de afgelopen periode
flink toegenomen. Dat maakte de brancheorganisatie van uitzendbedrijven ABU
gisteren bekend. Het aantal door uitzendkrachten gewerkte uren groeide in de
afgelopen periode (week 17 tot en met 20) met 18% ten opzichte van een jaar
eerder. De omzet van uitzendbedrijven ging in de periode met 20% omhoog.

LANGUAGE: DUTCH; NEDERLANDS"
163416267,2015-06-10T00:00:00,AEX blijft somberen,6,De Telegraaf,,"Brand, Jurry",,DFT; Blz. 28,,247,,"De AEX-index perste er dinsdagmiddag nog een eindsprintje uit, maar sloot
uiteindelijk toch met een klein verlies. Berichten dat een Griekse oplossing nog
niet dichtbij is, gooiden een sluier van somberheid over de handelsvloeren.

De AEX zakte 0,1% naar 474,70 punten. Rond twaalf uur zakte de index nog weg tot
468 punten, maar krabbelde daarna weer op. De Midkap-index sloot onveranderd op
721,64 punten.

De macrocijfers die naar buiten kwamen, maakten weinig indruk. Daardoor was het
opnieuw de 'Griekse situatie' die de stemming bepaalde. Beleggers concludeerden
dat een oplossing tussen de Grieken en hun geldschieters opnieuw niet dichterbij
is gekomen.

We staan weer in het rood, het is een beetje de kleur van deze maand , zei
analist Sten Lemmens (IG).  Het heeft dit keer te maken met een tegenvallend
Chinees cijfer over de inflatie en opnieuw Griekenland. Kortom, onzekerheid in
de markt, en men durft weinig. Ik denk dat het ook de rest van de week kwakkelen
zal blijven. Veel rode cijfers en veel onzekerheid.

Ook als er een oplossing komt voor de Grieken,  is het goed om voor ogen te
houden dat het een kortetermijndeal is , benadrukt macro-econoom Léon
Cornelissen (Robeco).  Dan kan er misschien wat geld loskomen om de Europese
Centrale Bank terug te betalen, maar op langere termijn heeft Griekenland nog
veel meer geld nodig. Dus daar kunnen de partijen dan weer de hele zomer ruzie
over gaan maken.

Jurry Brand

LANGUAGE: DUTCH; NEDERLANDS"
163416268,2015-06-09T00:00:00,"Geachte lezer,",6,De Telegraaf,,"Stols, Margo",,WUZ; Blz. 14,,222,,"De brief (WUZ 06/06) waarin een lezer betoogt dat vooral jongeren tegenwoordig
de klos zijn, heeft een stroom aan reacties losgemaakt.  Dat jongeren minder
vaste contracten hebben dat zal vast wel , stelt W.H. van Ottele,  maar vaste
contracten stellen vandaag de dag ook weinig meer voor. Als het maar even slecht
gaat in een bedrijf, vlieg je er met een vast contract net zo makkelijk uit,
getuige de vele oudere werklozen.  R. Schreij denkt dat de briefschrijver één
ding vergeet:  De jeugd weet nu dat ze zelf  moeten sparen voor later. De
ouderen dachten dat ze dat gedaan hadden door een pensioen op te bouwen, waar ze
jaren aan betaald hebben maar  weinig meer van over is. En wij hebben geen tijd
meer om nog iets op te bouwen.  René van den Berg vindt dat de ouderen in
Nederland veel te veel klagen.  De meesten hebben een ruime AOW-uitkering, een
goedgevulde pensioenpot en een afbetaald huis. Voorzieningen die voor jongeren
onbereikbaar zijn geworden. De  jeugd wacht slechts een onzekere toekomst zonder
uitzicht op een vast contract en met toenemende spanningen in de wereld.  R.
Roos valt bij:  Dit is nog maar het topje van de ijsberg. Deze generatie wordt
opgezadeld met een torenhoge staatsschuld, uitgeputte aardgasreserves en de
gevolgen van slecht klimaatbeleid. Bedankt zestigplussers.

Margo Stols

LANGUAGE: DUTCH; NEDERLANDS"
163416271,2015-06-06T00:00:00,Waarom krijg ik te weinig hypotheek?,6,De Telegraaf,,,,OverGeld; Blz. 16,,312,,"Al enige tijd ben ik op zoek naar een goede koopwoning. Mijn inkomen is33.500
bruto per jaar en ik betaal maandelijks781 aan huur. Nu heb ik een huis gezien
dat155.000 moet kosten. De netto-hypotheeklasten zijn dan525 per maand. Op de
website van de ABN Amro zie ik dat ik maar140.000 kan lenen. De bank rekent voor
dat dit huis te duur is op basis van mijn inkomen, terwijl mijn maandlasten met
ruim250 netto dalen. Hoe kan het dat ik dit bedrag niet kan lenen?

Ik heb de rekentool op de website van de bank ook eens ingevuld en daar zit iets
vreemds in. De bank gaat er standaard vanuit dat u de rente voor vijf jaar
vastzet. Als een klant kiest voor een rentevaste periode korter dan tien jaar,
moet de bank uw leencapaciteit verplicht toetsen op basis van een rente van 5%.
Die toetsrente wordt ieder kwartaal opnieuw vastgesteld. U komt met die rente
uit op EUR 140.000 aan leenruimte. De actuele marktrente is echter veel lager.

Als u kiest voor een tien jaar vaste rente is (ten tijde van dit schrijven) de
leenruimte ruim EUR 169.000. De toets wordt dan gedaan op basis van de
marktrente voor tien jaar vast, en die is veel lager dan de toetsrente van 5%.
Omdat u maximaal 103% van de koopsom mag lenen, is dan nog wel een bedrag aan
eigen geld nodig van om en nabij de EUR 3500.

Het is vreemd dat de bank rekent met een rentevaste periode van vijf jaar, want
uw leenruimte is veel groter als men standaard zou rekenen met een tien jaar
vaste rente. Potentiële huizenkopers worden zo op het verkeerde been gezet. Het
goede nieuws is dat u de lening waarschijnlijk wel rond zult krijgen, maar dan
met een tien jaar vaste rente.

Ook een vraag? Schrijf naar: kapebreukelaar@dft.nl Gezien de stortvloed aan
vragen kunnen we een individuele reactie helaas niet altijd garanderen. Meer
vragen en antwoorden vindt u op http://DFTgeld.nl.

LANGUAGE: DUTCH; NEDERLANDS"
163416274,2015-06-04T00:00:00,17.846.000,6,De Telegraaf,,"Swart, Jarco de",,DFT; Blz. 29,,23,,"Zoveel werklozen zijn er nog steeds in de negentien eurolanden. Het
werkloosheidspercentage daalde vorige maand wel licht van 11,2 naar 11,1%

LANGUAGE: DUTCH; NEDERLANDS"
163416279,2015-06-03T00:00:00,Zorgen om nieuwe huizenmarktbubbel; Schaarste drijft prijzen op in huursector,6,De Telegraaf,,,,DFT; Blz. 29,,410,,"Joris Polman  Amsterdam  Schaarste in het aanbod aan huurwoningen in de vrije
sector jaagt buitenlandse investeerders weer terug de grens over. Sommige
experts waarschuwen al voor een vastgoedbubbel.  De prijzen voor portefeuilles
met huurwoningen rijzen de pan uit. Huurdersorganisatie Woonbond waarschuwt
ondertussen al maanden voor sterk stijgende huurprijzen in de vrije sector.

Evengoed staan rendementen voor beleggers onderdruk. En dat schrikt vooral
private-equity af, blijkt uit onderzoek dat Cushman & Wakefield vandaag
presenteert.

De vastgoedadviseur verwacht dat het beleggingsvolume dit jaar naar verwachting
naar ongeveer EUR 1,8 miljard daalt.  Dit is fors lager dan het volume over
2014, dat uitkwam op EUR 2,3 miljard , zegt woningmarktexpert Justin de Gier van
Cushman & Wakefield.

Hoogleraar en vastgoedexpert Tom Berkhout van Universiteit Nyenrode waarschuwt
in het vakblad Vastgoedmarkt voor schaarste:  Er is een enorme zak geld
beschikbaar voor woningportefeuilles. Door het gebrek aan investeerbaar product
zullen de prijzen nóg verder oplopen.

Ook expert Ruud de Wit uit zijn bezorgdheid op zijn vastgoedblog.  Ik ben er
vrijwel zeker van dat de nieuwe vastgoedbubbel zich aandient. Zoals blijkt uit
een onderzoek van Capital Value, dat er voor dit jaar een recordbedrag van EUR
5,5 miljard beschikbaar is voor investeringen in huurwoningen. Wat moet ik
daarmee, als datzelfde onderzoek aangeeft dat dat bedrag niet geïnvesteerd zal
worden wegens een gebrek aan geschikt product?

Cushman & Wakefield denkt echter dat het zo'n vaart niet zal lopen.  Schaarste
zal de prijzen onder druk blijven zetten. Maar er speelt meer waardoor wij niet
spreken van een vastgoedbubbel.

De Gier wijst erop dat de rente mogelijk weer gaat stijgen.  Dat zal een
drukkend effect hebben. Maar vooral voorzien wij een terugval in vraag naar
woningbeleggingen door buitenlandse partijen. Zij zullen deels ook kiezen voor
ofwel andere sectoren van de vastgoedmarkt of beleggingen buiten Nederland.

Mede daardoor voorspelt Cushman & Wakefield juist een gezonde markt. De
particuliere belegger, die niet per se voor het hoogst mogelijke rendement gaat,
zal zich actiever gaan roeren.

De Gier:  De huidige markt is instabiel, maar wij voorzien een nieuw en gezond
evenwicht ontstaan door de toename van aanbod in kleinere volumes, mede door
corporaties die nog wel gaan verkopen.

LANGUAGE: DUTCH; NEDERLANDS"
163416280,2015-06-03T00:00:00,Babysterfte baart zorgen; PvdA vraagt zich af of maatregelen hebben geholpen,6,De Telegraaf,,,,Nieuws-Regio-Haagland; Blz. 16,,311,,"Germa Graveland  Den Haag  De hoge babysterfte in Den Haag baart de PvdA zorgen.
De afgelopen jaren heeft de hofstad veel gepraat en bedacht om ervoor te zorgen
dat de kleintjes gezond ter wereld komen, maar het is onduidelijk of de genomen
maatregelen effect hebben gehad.  Sterker nog, uit recent onderzoek van de
Universiteit Groningen en de Vrije Universiteit Amsterdam blijkt dat nog steeds
een kwart van de zwangere vrouwen niet op tijd start met prenatale zorg of
minder zorg krijgt van verloskundigen dan nodig. Dat geldt met name voor vrouwen
uit niet-westerse landen, werkloze vrouwen en vrouwen met chronische ziekten of
handicaps. Juist de groepen waar ook in Den Haag zorgen over waren en nog steeds
zijn.

De sociaaldemocraten zullen morgen bij de bespreking van de jaarrekening vragen
naar de huidige stand van zaken. De partij heeft nog niet de overtuiging dat de
stad genoeg heeft gedaan. Fractievertegenwoordiger Marije Talstra:  Het ging
lange tijd slecht op het gebied van babysterfte. Op dit lijstje mag Den Haag
beslist niet meer bovenaan staan.

Zo'n vijf jaar geleden bleek dat Den Haag, net als de andere drie grote steden,
worstelde met een hoog sterftecijfer van ongeboren en pasgeboren baby's. Van de
duizend baby's overleden er 11,8, tegenover 9,3 landelijk. Een uitgebreid
onderzoek volgde, waarna in 2012 de stad een pakket maatregelen nam.

De zorgketen zou worden versterkt, er zou worden geïnvesteerd in preventie.
Daarnaast zouden risicogroepen worden benoemd en goed worden gekeken naar de
risico's die er zijn met een laag inkomen , somt Talstra op.  Ik wil weten of
dit heeft gewerkt en of de kans op een goede gezondheid is toegenomen.

Begeleiding tijdens de zwangerschap is cruciaal. Talstra:  Dit dit onderwerp
heeft ook een prominente plek in de werkwijze van de nieuwe jeugdteams .

LANGUAGE: DUTCH; NEDERLANDS"
163416281,2015-06-03T00:00:00,'En Rutte maar goede sier maken met dalende cijfers',6,De Telegraaf,,"Stols, Margo",,WUZ; Blz. 18,,739,,"Ik lees dat het aantal mensen in de bijstand met 9000 is gestegen in het eerste
kwartaal van 2015 (Tel. 30/05). Dat kan ook niet anders als je al die kansarme
bejaarde werklozen van 45 jaar en ouder overhevelt naar de bijstand. Hoezo
pensioenleeftijd verhogen? En Rutte maar goede sier maken met een valse
voorstelling van zaken omdat het werklozencijfer is gedaald? Hier kunnen ze bij
de FIFA nog wat van leren.

J.A. Does, Oosterend

Pesten  Deze week is een campagne begonnen tegen pesten op het werk (WUZ,
02/06). Op de werkvloeren van de Eerste en Tweede Kamer lopen 225 pestkoppen
rond die het vooral voorzien hebben op al het gewone volk en in het bijzonder op
de ouderen en de gezondheidszorg.

Wim den Boer

Observatie  De vermeende Utrechtse serieverkrachter Gerard T. weigert observatie
in het Pieter Baan Centrum. Volgens zijn raadsman zou hij daar niet veilig zijn.
Hoe veilig waren en zijn de vrouwen die in de handen zijn gevallen van deze man?
Hadden zij iets te vragen of te zeggen? Nee dus, hun leven heeft hij voorgoed
omvergegooid. Rap plaatsen die man en voorgoed van de straat alstublieft.

Mevr. H.J. Iseger, Breda

Politiek  Volgens mij heeft de VVD financiën en de zorg expres aan de PvdA
gegeven. Ze wisten natuurlijk al dat dat een zooitje zou worden en zo konden ze
de PvdA gemakkelijk een kop(je) kleiner maken. En zo te zien is ze dat aardig
gelukt.

P.A. Blokker

Dominees  Nadat recentelijk gebleken is dat de KLM uitverkocht is aan de
Fransen, blijkt ook Nederland uitverkocht te zijn aan Brussel. Nederland, het
land van kooplui en dominees. De kooplui zijn al lang gestorven, de dominees
hebben we nog.

J. de Rooij, Ravenstein

Griepgolf  Dat door de recente langdurige griepgolf veel bejaarden zijn
overleden http://(Tel.nl, 01/06), trek ik ernstig in twijfel. Zou het niet komen
door de ongekende bezuinigingen in de bejaardenzorg? Bejaarden zijn uit de
tehuizen gejaagd en verzorgend personeel wegbezuinigd.

Dhr. J. Schmitz, Zoetermeer

Spoedcursus  Iedere dag opnieuw verrast De Telegraaf mij weer met artikelen over
de onhandige pogingen van ons kabinet de kiezer verkeerd voor te lichten en te
bedotten. Deze lijst is te lang om op te noemen. De heer Rutte en consorten
kunnen beter opteren voor een spoedcursus bij de heer Blatter. Naar het zich
laat aanzien besodemietert deze FIFA-bestuurder de kluit al jaren, lijkt
ongrijpbaar en weet steeds openbaarheid van informatie te omzeilen, iets waar
onze bestuurders ondanks verwoede pogingen steeds weer in falen.

L. van Dobben, Wassenaar

Kraamkamer  De wijze waarop minister Dijsselbloem de naheffing betaalde, duidt
erop dat hij graag herkozen wil worden als eurogroepvoorzitter! Hieruit blijkt
dat politici vanuit de Tweede Kamer graag een vooraanstaande functie willen
verwerven, hiervan zijn legio voorbeelden. Vandaar de term kraamkamer voor
toekomstige functies.

F. van Berkel, Tilburg

Zomer  Het is 1 juni en volgens de weerdeskundigen is de zomer begonnen. Dat is
omdat het voor hun statistieken gemakkelijker is om de seizoenen op de eerste
van de maand te laten beginnen. Dat is natuurlijk grote onzin en leidt alleen
maar tot verwarring. De zomer begint gewoon rond 21 juni wanneer de zon de
Kreeftskeerkring bereikt en niet anders. Meteorologen moeten de natuur volgen en
niet leiden.

Pieter van den Brink, Wijk bij Duurstede

Weer  Het is werkelijk fantastisch hoe vaak de weer'raders' de plank volledig
misslaan. Koningsdag zou een verregende, koude dag worden. Echter, het werd de
meest prachtige dag van april. Hemelvaartsdag zou eveneens koud en kil verlopen.
Wederom hadden de raders van het weer het finaal mis, zo ook afgelopen zondag!
Komend weekend wordt het bloedheet, zo voorspellen ze nu, maar het kan ook
onweren! We gaan het weer zien, mensen.

Jan Karregat, Volendam

FIFA  Amerika loopt voorop om de misstanden bij de FIFA aan te pakken. Tegelijk
lobbyen Amerikaanse sportbobo's bij onze koning, op bezoek in Amerika, om
Amerikaanse sporten zoals honkbal in Nederland te introduceren. Zou het kunnen
dat de Amerikanen jaloers zijn op het succes van voetbal in de wereld en daarom
zo graag meewerken om dat minder populair te maken en er zo zelf via hun eigen
sportbonden beter van te worden?

Bartus v.d. Wenden, Delft

LANGUAGE: DUTCH; NEDERLANDS"
163416283,2015-06-02T00:00:00,Enquêtes,6,De Telegraaf,,,,DFT; Blz. 25,,210,,"Hoewel de Fyra-enquête nog in volle gang is, doemt er alweer een potentieel
nieuw onderwerp voor de parlementariërs op. Het weggeven of verkwanselen van
luchtvaartmaatschappij KLM aan Air France, met als bijkomend effect een
uitgekleed Schiphol. En met grote gevolgen voor de werkgelegenheid in Nederland.

Ondanks talloze parlementaire enquêtes nemen politici elke keer weer genoegen
met mondelinge toezeggingen in plaats van harde afspraken. Minister Eurlings van
Verkeer en Waterstaat besloot in 2010 genoegen te nemen met minder garanties dan
bij het samengaan van Air France en KLM in 2003. Minister Dijsselbloem van
Financiën vindt het stemrecht van 30% in Air France KLM geen probleem.
Staatssecretaris Mansveld, die na de afgewende kasroof van KLM door de
moedermaatschappij zonder afspraken op papier terugkwam. De Staat als
aandeelhouder laat zich makkelijk ringeloren.

De gang van zaken rond KLM en Schiphol is een laatste kans om tot een
gezamenlijke visie en aanvalsplan te komen voor de Nederlandse luchtvaartsector.
Want het gaat niet alleen maar om KLM, maar ook om het routenetwerk dat zij
verzorgen vanaf Schiphol. In plaats van vette dividenden te incasseren kan de
Staat zo komen tot een goedkopere en betere luchthaven.

LANGUAGE: DUTCH; NEDERLANDS"
163416284,2015-06-02T00:00:00,Gesjoemel: ambtenaar ontslagen,6,De Telegraaf,,,,Nieuws-Regio-Rotterdam; Blz. 16,,119,,"PAPENDRECHT  Een medewerker van de gemeente Papendrecht is op staande voet
ontslagen vanwege een reeks misstanden.  Uit onderzoek van een
bedrijfsrecherchebureau is gebleken dat de ambtenaar goederen en diensten van de
gemeente voor eigen gebruik aanwendde.

Daarnaast is aan het licht gekomen dat deze persoon contant geld aannam bij het
beheer van de gemeentelijke begraafplaats. Ook wordt de voormalige medewerker
verdacht van verduistering.

De gemeente spreekt van ernstig plichtsverzuim en heeft ook aangifte bij de
politie gedaan. Er is een strafrechtelijk onderzoek tegen de man begonnen. Aan
de hand van de uitkomsten zal worden bepaald of de ontslagen medewerker ook
vervolgd zal worden.

LANGUAGE: DUTCH; NEDERLANDS"
163416470,2015-07-08T00:00:00,'Klijnsma traag in de goede richting'; Einde doorsneepremie blijft pijnpunt,6,De Telegraaf,,,,DFT; Blz. 24,,549,,"Jan Braaksma  Amsterdam  De plannen van staatssecretaris Jetta Klijnsma (Sociale
Zaken en Werkgelegenheid) om het pensioenstelsel te moderniseren worden met
gemengde gevoelens ontvangen.  Het voornemen van Klijnsma om in 2020 de
doorsneepremie te vervangen voor een systeem van degressieve opbouw, waarin
iedereen dezelfde premie blijft betalen maar de opbouw afneemt naarmate het
pensioen dichterbij komt, kan op veel bijval rekenen.  De doorsneepremie
blokkeert wezenlijke vernieuwing in het pensioensysteem , zegt pensioenexpert
Masha Bril van ABN Amro Mees Pierson.

De doorsneepremie betekent immers een subsidie van jonge werknemers naar oude
werknemers. Ouderen betalen te weinig premie voor hun pensioenopbouw, jongeren
te veel.  Dat probleem lost staatssecretaris Klijnsma op , zegt Bril.  Maar
andere subsidieposten niet, bijvoorbeeld tussen laag- en hoogopgeleiden en
mannen en vrouwen. Het is de vraag of je dat wil oplossen, maar in het voorstel
wordt dat nu niet benoemd.

Pensioendeskundige en advocaat Theo Gommer (Akkermans & Partners) betwijfelt of
afschaffen van de doorsneepremie Europeesrechtelijk wel kan.  Een van de redenen
waarom bedrijfstakpensioenfondsen verplicht gesteld mogen zijn is solidariteit.
Nu verdwijnt een deel daarvan, namelijk de solidariteit tussen jong en oud. Maar
Klijnsma verzwijgt dat het gevolg hiervan kan zijn dat de verplichtstelling op
de helling kan komen te staan.

Vera Hek en Erik Schouten, adviseurs bij Aegon Adfis, zien een ander juridisch
probleem bij het invoeren van de degressieve opbouw, omdat deze in feite een
leeftijdsafhankelijke pensioenopbouw is.  Leeftijdsonderscheid in
arbeidsvoorwaarden is verboden op grond van de Wet Gelijke Behandeling op grond
van Leeftijd bij arbeid (WGBL), tenzij dat leeftijdsonderscheid objectief
gerechtvaardigd is. Het zal best nog een uitdaging worden om deze
rechtvaardigingsgrond te vinden.

Gommer mist concrete invulling van de plannen van Klijnsma. Het afschaffen van
de doorsneepremie kost bijvoorbeeld EUR 100 miljard, berekende het Centraal
Planbureau (CPB).  Klijnsma adresseert dat probleem, maar zegt niet hoe ze het
op wil lossen. Ik zeg niet dat het makkelijk is, maar maak een keuze!

Ook vindt de pensioenadvocaat het jammer dat de staatssecretaris voorbij gaat
aan vernieuwing van de uitkeringsfase.  En dat terwijl er in 2020 meer pensioen
wordt uitgekeerd dan er aan premie en rendement bij komt.

Verder ontbreekt volgens Gommer verdere uitwerking van de begrippen
keuzevrijheid en maatwerk.  Klijnsma suggereert bijvoorbeeld dat werknemers hun
pensioen kunnen gebruiken om hun hypotheek mee af te lossen. Maar kunnen alleen
jongeren dat doen, of iedereen? En komt dat geld uit de pensioenpot, of moeten
zij daar pensioenpremie voor gebruiken?

Pensioenspecialist Masha Bril kan meer begrip opbrengen voor de behoedzaamheid
van Klijnsma.  Kijk wat er de afgelopen drie jaar al is gebeurd. Het oude
systeem is langzaam losgeweekt. De kern van het systeem is de doorsneepremie.
Dat er met de sociale partners overlegd wordt hoe dit probleem opgelost moet
worden, lijkt mij logisch. Zulke beslissingen kosten altijd een paar jaar tijd.
Dat lijkt mij op het eerste gezicht ook lang, maar het is wel begrijpelijk.

LANGUAGE: DUTCH; NEDERLANDS"
163416472,2015-07-08T00:00:00,11%,6,De Telegraaf,,"Reekers, Arno",,DFT; Blz. 25,,28,,"Met dit percentage steeg de werkgelegenheid voor uitzendkrachten is in het
eerste halfjaar. De grootste groei zat bij de techniek met 25% meer dan eerste
helft 2014.

LANGUAGE: DUTCH; NEDERLANDS"
163416473,2015-07-08T00:00:00,In handen van een foute man; Schrijfster Maria Genova vraagt opnieuw aandacht voor slachtoffers van loverboys,6,De Telegraaf,,,,Vrouw; Blz. 8,,896,,"Marjolein Hurkmans

Ze schreef al eerder een boek over vrouwenhandel. Maria Genova, zelf afkomstig
uit Bulgarije, is begaan met het lot van vrouwen die hierheen gelokt worden met
mooie verhalen over werkgelegenheid en beloftes van gouden bergen, maar
uiteindelijk ongewild terecht komen in de prostitutie.  Zoals Anna (42). Ze
speelde al de hoofdrol in 'Man is stoer, vrouw is hoer' en is nu opnieuw aan het
woord in Maria's nieuwe boek 'Gedwongen Liefde'. Anna ontmoette een man die erg
lief leek, maar later een loverboy bleek te zijn.

Ik denk dat hij vooral met me getrouwd is omdat ik heel resoluut weigerde voor
hem als hoer te werken. Waarschijnlijk was dat oorspronkelijk wel zijn bedoeling
met mij. Toen ik daar niet voor in bleek, ging hij andere vrouwen ronselen. Ik
was thuis en zorgde voor de kinderen.

Voor zover ik wist was hij chauffeur voor vrouwen die 'in het vak' zaten. Ik had
geen idee dat hij hun pooier was en dat hij met al die vrouwen er ook nog een
zogenaamde relatie op nahield. Ze dachten allemaal dat ze zijn ware liefde
waren, wisten niet eens van mijn bestaan. En ze verdienden geld als hoer omdat
hij dat van hen vroeg. Met mooie woorden als: 'dan kunnen we sparen en straks
een huisje aan zee kopen.'

Toen de uitgeverij Maria benaderde voor een herziene versie van het succesvolle
boek uit 2010 besloot ze Anna's verhaal opnieuw te vertellen. En er meer vrouwen
bij te betrekken. Want hoe ging het verder met de moedige echtgenote van een
loverboy? En hoeveel vrouwen als Anna zijn er eigenlijk in Nederland?

Gedwongen   Je leest dit soort verhalen wel eens in de krant , legt de
schrijfster uit.  Maar dan denk je: dit zijn uitzonderingen. In werkelijkheid is
dat heel anders. Er zitten duizenden vrouwen in de prostitutie die daar zelf
niet voor gekozen hebben. Van die vrouwen moet 95 procent vrijwel alles wat ze
verdienen afdragen.

Wat je in de krant leest, is het topje van de ijsberg. Dat gaat over de enkele
vrouwen die bevrijd worden na fysieke en psychische bedreigingen. Er is een veel
grotere groep die zichzelf zogenaamd vrijwillig prostitueert, maar dat in feite
doet omdat ze een 'vriend' hebben die hen emotioneel dwingt om uit 'liefde' dat
werk te doen. En dan zijn er ook nog heel veel vrouwen die denken dat de pooiers
het verdiende geld voor hen sparen, terwijl dat niet het geval is. Ze worden
bedrogen en blijken vaak jarenlang voor niets gewerkt te hebben.

Toen Anna er dankzij de politie achterkwam wat de werkelijke inkomstenbron was
van haar echtgenoot, is ze langs gegaan bij de vrouwen die voor hem werkten.
Alleen al de verbijsterde blikken toen ik ze vertelde dat ik zijn vrouw was ,
zegt ze.  Sommigen wilden het niet geloven en een meisje is ondanks dat ik haar
de waarheid vertelde, gewoon bij hem gebleven en voor hem blijven werken. Want
tussen hen is het wel echte liefde. Denkt ze...

Maria:  Het is het verhaal van heel veel vrouwen. Ze blijven mannen die hen
mishandelen op welke manier dan ook, nieuwe kansen geven. Soms wel tot vijf, zes
keer. Vooral vrouwen van allochtone afkomst. Want wat moeten ze anders? Ze zijn
voor zo'n vent naar Nederland gekomen en kennen verder niemand. Waar moeten ze
heen? Daarbij zit het ook in de vrouwelijke aard om steeds maar te blijven
denken: voor mij verandert hij wel. En die mannen zijn heel manipulatief. Ze
zijn nooit voor honderd procent fout, kunnen ook heel romantisch en lief doen.
We noemen ze niet voor niets 'loverboys'. Dus dan denkt zo'n meisje al snel: zie
je wel, eigenlijk is het een hele goede man. En als hij zijn ware aard laat
zien, denken ze dat het aan hen ligt; dat zij het hebben verpest.

Anna's man belandde in de gevangenis. Van daaruit bleef hij haar afwisselend
bedreigen en de liefde betuigen.  Ik heb vaak gezegd dat hij moest stoppen met
me te bellen, maar hij bleef doorgaan. Zeker toen hij hoorde van het boek, werd
hij woedend. Hij zou mijn kinderen tegen me opzetten, als hij weer vrij was.
Daar ben ik wel bang voor geweest. Ik weet hoe goed hij kan manipuleren. Hij
heeft uiteindelijk vijf jaar gekregen en daarvan heeft hij drieënhalf jaar
uitgezeten. Inmiddels is hij weer vrij. Vooralsnog is er niks naars gebeurd. Ik
ben ook niet meer bang van hem.

Maria:  De man van Anna heeft in vergelijking met andere loverboys nog best lang
gezeten. Dat komt omdat er ook een beschuldiging van verkrachting bij zat.
Gemiddeld komen loverboys alweer vrij na één jaar en tien maanden. Dat is niet
lang genoeg voor vrouwen als Anna om zichzelf weer bij elkaar te rapen.

Slachtoffers   Anna heeft haar leven weer opgepakt, een opleiding gevolgd en
werk gezocht. De meeste slachtoffers zijn slechter af. Ik snap niet dat de
overheid dit soort kwesties niet beter oppakt. Hulp komt altijd pas achteraf.
Terwijl het zo gemakkelijk zou zijn om al bij de poort te waarschuwen.
Prostituees moeten zich inschrijven bij de Kamer van Koophandel. Maak een wet
die zegt dat ze eerst voorlichting moeten krijgen over de gevaren van het beroep
voordat hun inschrijving goedgekeurd wordt. Nu hebben heel veel vrouwen totaal
geen idee wat ze boven het hoofd hangt. Als ze eenmaal aan het werk zijn en
bedreigd worden door een pooier, is het heel lastig voor de instanties om ze te
bereiken. Met het huidige systeem is Nederland een pooierparadijs.

LANGUAGE: DUTCH; NEDERLANDS"
163416474,2015-07-07T00:00:00,Griekse tik voor AEX,6,De Telegraaf,,"Brand, Jurry",,DFT; Blz. 24,,250,,"De AEX-index is met een overzichtelijk verlies gesloten. Onzekerheid rond
Griekenland speelde de markten wel duidelijk parten, maar de beurzen zakten niet
door het ijs.

De AEX sloot 1,5% lager op 467,25 punten. De Midkap daalde 0,9% naar 696,49
punten.

De eerste handelsdag na het Griekse 'nee' verliep daarmee behoorlijk rustig.
Het kan nog alle kanten op, maar de markt reageert beheerst en professioneel. So
far so good , zeg maar , zei handelaar Frank Bonsee (ABN Amro).  Je zag ook bij
opening al dat de obligatiemarkt zich redelijk netjes hield. De beweging is veel
minder groot dan vorige week maandag.

Beleggingsstrateeg Simon Wiersma (ING Investment Office) denkt dat beleggers die
een 'koopmomentje' zagen er mede voor zorgden dat de beurzen niet door het ijs
zijn gezakt.  Voor daghandelaren zijn dit spannende dagen, maar voor
langetermijnbeleggers ligt dat anders. In de eurozone gaat de groei gewoon door.
Feitelijk zijn de condities niet wezenlijk veranderd ten opzichte van een tijdje
geleden.

Als er nieuw overleg komt, dan kan het 'nog wel eens flink botsen op de
schuldverlichting', zegt Wiersma. In principe zijn er vier mogelijkheden om van
schuld af te komen, schetst hij: economische groei, inflatie, bezuinigen of
'afstempelen'.  Groei en inflatie zijn er niet, en bezuinigingen wil het Griekse
volk niet meer. Daarom blijft er eigenlijk nog maar één optie over. Misschien
kan het IMF hier als bemiddelaar optreden.

Jurry Brand

LANGUAGE: DUTCH; NEDERLANDS"
163416476,2015-07-04T00:00:00,WW teruggeschroefd,6,De Telegraaf,,,,OverGeld; Blz. 16,,87,,"Met ingang van 2016 gaan de werkloosheidsuitkeringen op de schop. De WW-duur
wordt elk kwartaal een maand korter. Werknemers die in 2019 hun baan verliezen,
kunnen dan nog maximaal 24 maanden een uitkering krijgen. Momenteel is de
maximale WW-duur 38 maanden. Werkenden bouwen straks ook minder WW-rechten op.
De eerste tien arbeidsjaren blijven recht geven op een maand WW per gewerkt
jaar, maar daarna wordt elk dienstjaar goed voor slechts een halve maand. Aan
WW-rechten die vóór 2016 zijn opgebouwd, wordt niet getornd.

LANGUAGE: DUTCH; NEDERLANDS"
163429996,2015-06-22T00:00:00,Circusmedewerker ontslagen na slaan olifant met knuppel,8,Algemeen Dagblad,,,,Nieuws,,119,,"Circus Renz International heeft een medewerker die een olifant had mishandeld
in het Utrechtse Wilnis op staande voet ontslagen. Een voorbijganger had het
incident gefilmd en op Facebook gezet. Op de video is te zien hoe de medewerker
de olifant tikken geeft met een knuppel.

De familie Renz 'betreurt ten zeerste' wat er gebeurd is, aldus een
woordvoerster. De olifant is al 30 jaar bij het circus. De ontslagen medewerker
werkte er pas 2 weken. ,,Meestal hebben we goede mensen,'' aldus de zegsvrouw.
,,Zo gaan we niet met dieren om.''

Het incident gebeurde bij Circus Renz International, dat afkomstig is uit
Berlijn. Het wordt soms verward met het Nederlandse circus Herman Renz.




VIEW ORIGINAL PAGE: ,

LANGUAGE: DUTCH; NEDERLANDS"
163429997,2015-06-19T00:00:00,Drentse 50-plusser weer aan het werk,8,Algemeen Dagblad,,,,Stad en Land; Blz. 21,,96,,"Assen

Voor het eerst in 6 jaar loopt het aantal Drentse 50-plussers zonder baan terug.
In het eerste kwartaal van dit jaar daalde het aantal oudere WW'ers in de
provincie met 6,4 procent, nog harder dan in de rest van het Noorden. Dat blijkt
uit de jongste cijfers van het UWV. Ruim 3800 Drentse 50-plussers zaten thuis,
6,4 procent minder dan bij de jaarwisseling. Toen was juist sprake van een piek
in de werkloosheid in deze leeftijdsgroep. Het UWV verwacht dat de dalende trend
ook in 2015 en 2016 doorzet dat oudere Nederlanders weer werk vinden.




VIEW ORIGINAL PAGE:

LANGUAGE: DUTCH; NEDERLANDS"
163429998,2015-06-19T00:00:00,Na 1 juli 6 weken wachten op eerste uitkering,8,Algemeen Dagblad,,NATASJA DE GROOT,,Economie; Blz. 22,,292,,"Wie na 1 juli werkloos wordt, moet zelf zijn inkomsten opgeven aan het UWV, ook
als er helemaal geen geld binnenkomt. Doet de werkloze dat niet, dan krijgt hij
geen uitkering. Ook moeten mensen die na 1 juli in de WW terechtkomen 6 weken
wachten op hun eerste uitkering. De uitkeringsinstantie verwacht veel vragen
hierover en zet tot eind dit jaar extra manschappen in.



,,We proberen mensen die werkloos worden met brieven en allerlei campagnes
hierop attent te maken,"" zegt Fred Paling, die in de raad van bestuur van het
UWV zit.

Voor nieuwe WW'ers - zo'n 50.000 mensen per maand - geldt per 1 juli dat zij
vanaf de eerste dag van de volgende maand zelf moeten opgeven wat zij verdienen.
De betaling van de uitkering volgt dan 3 tot 10 werkdagen na de opgave. Concreet
houdt dit in dat mensen niet meer aan het eind van de maand het geld gestort
krijgen, maar pas de tweede helft van de maand erop.

Overigens blijkt uit een onderzoek dat de formulieren niet simpel zijn; 99
procent van de mensen maakte een fout bij het invullen. Niet op alle
salarisstrookjes staat even duidelijk aangeven wat het zogeheten sv-loon is.
Bovendien hebben sommige mensen meerdere opdrachtgevers.

Door het nieuwe systeem kan het UWV meteen controleren of de gegevens die een
WW'er opgeeft, kloppen. Voorheen deed het UWV steekproefsgewijs controles. In de
nieuwe systematiek vindt er loonverrekening plaats. Dat betekent dat van elke
euro die een WW-gerechtigde met werken verdient, hij 30 cent mag houden. Het
idee hierachter is dat het voor WW'ers weer loont om te gaan werken. Voor mensen
die nu al een WW-uitkering ontvangen, verandert er niets.

De veranderingen zijn een gevolg van de nieuwe Wet Werk en Zekerheid die per 1
juli ingaat.




VIEW ORIGINAL PAGE:

LANGUAGE: DUTCH; NEDERLANDS"
163429999,2015-06-19T00:00:00,Uitkering is geen pretje,8,Algemeen Dagblad,,,,Service,,127,,"Oudere en werk II

'Oudere wil helemaal niet zo graag werken' (Brieven 18-6). Allereerst zou ik
graag de leeftijd willen weten van Frank de Vries te Nieuwegein en hem willen
vragen, waar hij deze wijsheid vandaan heeft. Ik ben zo'n 'oudere' (57 jaar) en
sinds een half jaar onvrijwillig werkloos. Ik kan meneer vertellen dat ik er na
een half jaar al achter ben dat je geen kans krijgt om te laten zien wat je
waard bent. En een uitkering ontvangen is geen lolletje hoor! Hoewel ik mij geen
moment verveel, het hartstikke druk heb en me wel eens afvraag hoe ik alles
voorheen deed, wil ik liever gisteren dan vandaag aan het werk. Is meneer er ook
van op de hoogte dat een WW-uitkering eindig is?

Ellen Jansen, Schoonhoven.




VIEW ORIGINAL PAGE: ,

LANGUAGE: DUTCH; NEDERLANDS"
163430000,2015-06-19T00:00:00,"'Veteranen? Graag, ze zijn doelgericht en stressbestendig'",8,Algemeen Dagblad,,CAREL VAN DER VELDEN,,Nieuws,,196,,"Ze deden wereldwijd belangrijk en gevaarlijk werk. Werkloze oorlogsveteranen
verdienen daarom steun bij het vinden van een baan. Dat vindt de nieuwe
stichting Onbekende Helden. De daad werd gisteren bij het woord gevoegd in
Capelle aan den IJssel. Als eerste Nederlandse bedrijf verplicht de Vanad Group
zich om veteranen een baan te helpen.

Luitenant-generaal Bart Hoitink plakte de sticker met de tekst 'hier werken
veteranen' op de deur van het bedrijf dat actief is op het gebied van informatie
en communicatie. Exacte cijfers ontbreken, maar onder de 110.000 veteranen is de
werkloosheid relatief hoog. Velen kampen met posttraumatische stoornissen.
Anderen keerden lichamelijk gehandicapt terug van hun missie.

Oprichter Ad Nederlof van de Vanad Group verbindt zich met overtuiging aan de
stichting. ,,Ik vind het bizar dat mensen die voor de vrijheid hun leven
riskeerden, zonder werk zitten. Ons bedrijf neemt deze mensen graag aan.''

Bij het bedrijf werken inmiddels zeven veteranen en daar komen er nog tien bij.


,,De veteranen die hier werken, voldoen prima. Ze zijn avontuurlijk,
stressbestendig, doelgericht en loyaal. En teamplayers!''




VIEW ORIGINAL PAGE: ,

LANGUAGE: DUTCH; NEDERLANDS"
163430001,2015-06-19T00:00:00,'Banenmachine' Wiebes draait op pruttelstand,8,Algemeen Dagblad,,LAURENS KOK,,Nieuws,,610,,"Resultaat belastingplan valt tegen

Het nieuwe belastingplan zou minstens 100.000 nieuwe banen opleveren, beloofde
het kabinet op Prinsjesdag. Nu de plannen er daadwerkelijk liggen, valt dat
aantal vies tegen. Het worden er hooguit 60.000 en mogelijk zelfs maar 35.000.

Daarmee schroeven de coalitiepartijen VVD en PvdA hun ambities flink omlaag. De
belastinghervoming moest het stelsel minder ingewikkeld maken en niet langer
banengroei belemmeren door de relatief hoge belasting op arbeid. In een tijd van
hoge werkloosheid moet de banenmachine aangezwengeld, aldus premier Mark Rutte.


Ondanks de 5 miljard euro aan belastinghervormingen, lukt het niet die belofte
na te komen. Zeker niet in de 'basisvariant' met alleen wijzigingen in de
inkomstenbelasting. Zo'n verandering levert op termijn 35.000 banen op, kosten
143.000 euro per arbeidsplaats.

Compenseren

Slaagt de coalitie erin de oppositie mee te krijgen met veel verdergaande
wijzigingen, bijvoorbeeld door het grotendeels schrappen van het lage btw-tarief
(behalve voor levensmiddelen), dan levert dat nog eens 25.000 extra
arbeidsplaatsen op. Maar die 60.000 banen komen niet in de buurt van de 100.000.


Bronnen in de coalitie voeren verzachtende omstandigheden aan. Het getal is
lager uitgekomen omdat het kabinet rekening houdt met wensen van verschillende
partijen. Zo ligt er de eis van de PvdA dat niemand erop achteruit mag gaan, ook
ouderen en uitkeringsgerechtigden niet. Het geld om die groepen te compenseren
remt volgens het gebruikte rekenmodel van het Centraal Planbureau (CPB) de
beoogde banengroei.

Achteraf lijkt het kabinet spijt te hebben dat het exact 100.000 banen heeft
genoemd. Vorig jaar al moest staatssecretaris Eric Wiebes erkennen dat het getal
een 'grove schatting' was, slechts gebaseerd op de 'spoorboekjes' van het CPB.
Inmiddels heeft Financiën zich voorgenomen nooit meer met zoveel bravoure harde
getallen te presenteren.

Daarmee is de kous nog niet af. D66 wil het kabinet aan de belofte van 100.000
banen houden, desnoods met nog wat rigoureuzere hervormingen. De partij mist net
als GroenLinks bovendien vergroening in de plannen en wil vervuiling en
verspilling zwaarder belasten.

De coalitie onderhandelt vanaf volgende week donderdag, een dag na het debat,
verder met D66, GroenLinks, ChristenUnie en SGP achter gesloten deuren.

Tijdens het overleg dat het kabinet woensadagavond had met de leiders van de
oppositiepartijen, heeft premier Rutte ze allemaal op de man af gevraagd of ze
bereid waren 'serieus en in vertrouwen door te praten tot er een akkoord is'.

CDA-leider Sybrand Buma zei als enige 'nee': hij wil zijn handen vrij houden in
de Tweede Kamer. SGP en GroenLinks gaven aan wel te willen praten. Arie Slob van
de ChristenUnie zou er wat omheen gedraaid hebben. Maar toen D66-voorman
Alexander Pechtold zei niet te weten of hij wel mee wilde doen omdat er zonder
de ChristenUnie 'geen meerderheid is in de Eerste Kamer', ging ook Slob
overstag.

Motorrijtuigenbelasting

Het kabinet heeft gisteren nog een andere belastingbelofte gedaan: de
motorrijtuigenbelasting gaat vanaf 2017 met 2 procent omlaag. Daarnaast worden
nieuwe auto's stapsgewijs goedkoper: de aanschafbelasting (BPM) zal in 2020 met
12 procent gedaald zijn.

Auto's zonder ingebouwde roetfilters gaan juist flink meer wegenbelasting
betalen. Ook leaserijders met een hybride of plug-inauto zijn vanaf 2017
slechter af. Alleen volledig elektrische auto's vallen straks nog in het lage
bijtellingstarief van 4 procent. Bestaande leasecontracten worden
geresepecteerd.

100.000 banen was slechts een grove schatting op basis CPB-spoorboekjes (-Eric
Wiebes)




VIEW ORIGINAL PAGE:

GRAPHIC: Zijn banenbelofte zet staatssecretaris Wiebes klem.
FOTO ANP

LANGUAGE: DUTCH; NEDERLANDS"
163430002,2015-06-19T00:00:00,'Banenmachine' Wiebes draait op pruttelstand,8,Algemeen Dagblad,,LAURENS KOK,,Nieuws; Blz. 10,,609,,"Resultaat belastingplan valt tegen

Het nieuwe belastingplan zou minstens 100.000 nieuwe banen opleveren, beloofde
het kabinet op Prinsjesdag. Nu de plannen er daadwerkelijk liggen, valt dat
aantal vies tegen. Het worden er hooguit 60.000 en mogelijk zelfs maar 35.000.

Daarmee schroeven de coalitiepartijen VVD en PvdA hun ambities flink omlaag. De
belastinghervoming moest het stelsel minder ingewikkeld maken en niet langer
banengroei belemmeren door de relatief hoge belasting op arbeid. In een tijd van
hoge werkloosheid moet de banenmachine aangezwengeld, aldus premier Mark Rutte.


Ondanks de 5 miljard euro aan belastinghervormingen, lukt het niet die belofte
na te komen. Zeker niet in de 'basisvariant' met alleen wijzigingen in de
inkomstenbelasting. Zo'n verandering levert op termijn 35.000 banen op. Kosten:
143.000 euro per arbeidsplaats.

Compenseren

Slaagt de coalitie erin de oppositie mee te krijgen met veel verdergaande
wijzigingen, bijvoorbeeld door het grotendeels schrappen van het lage btw-tarief
(behalve voor levensmiddelen), dan levert dat nog eens 25.000 extra
arbeidsplaatsen op. Maar die 60.000 banen komen niet in de buurt van de 100.000.


Bronnen in de coalitie voeren verzachtende omstandigheden aan. Het getal is
lager uitgekomen omdat het kabinet rekening houdt met wensen van verschillende
partijen. Zo ligt er de eis van de PvdA dat niemand erop achteruit mag gaan, ook
ouderen en uitkeringsgerechtigden niet. Het geld om die groepen te compenseren
remt volgens het gebruikte rekenmodel van het Centraal Planbureau (CPB) de
beoogde banengroei.

Achteraf lijkt het kabinet spijt te hebben dat het een getal van 100.000 banen
heeft genoemd. Vorig jaar al moest staatssecretaris Eric Wiebes erkennen dat het
getal een 'grove schatting' was, slechts gebaseerd op de 'spoorboekjes' van het
CPB. Inmiddels heeft Financiën zich voorgenomen nooit meer met zo veel bravoure
harde getallen te presenteren.

Daarmee is de kous nog niet af. D66 wil het kabinet aan de belofte van 100.000
banen houden, desnoods met nog wat rigoureuzere hervormingen. De partij mist net
als GroenLinks bovendien vergroening in de plannen en wil vervuiling en
verspilling zwaarder belasten.

De coalitie onderhandelt vanaf volgende week donderdag, een dag na het debat,
achter gesloten deuren verder met D66, GroenLinks, ChristenUnie en SGP.

Tijdens het overleg dat het kabinet woensadagavond had met de leiders van de
oppositiepartijen, heeft premier Rutte ze allemaal op de man af gevraagd of ze
bereid waren 'serieus en in vertrouwen door te praten tot er een akkoord is'.

CDA-leider Sybrand Buma zei als enige 'nee': hij wil zijn handen vrij houden in
de Tweede Kamer. SGP en GroenLinks gaven aan wel te willen praten. Arie Slob van
de ChristenUnie zou er wat omheen gedraaid hebben. Maar toen D66-voorman
Alexander Pechtold zei niet te weten of hij wel mee wilde doen omdat er zonder
de ChristenUnie 'geen meerderheid is in de Eerste Kamer', ging ook Slob
overstag.

Motorrijtuigenbelasting

Het kabinet deed gisteren nog een andere belastingbelofte: de
motorrijtuigenbelasting gaat vanaf 2017 met 2 procent omlaag. Ook worden nieuwe
auto's stapsgewijs goedkoper: de aanschafbelasting (BPM) zal in 2020 met 12
procent gedaald zijn.

Auto's zonder ingebouwde roetfilters gaan juist flink meer wegenbelasting
betalen. Ook leaserijders met een hybride of plug-inauto zijn vanaf 2017
slechter af. Alleen volledig elektrische auto's vallen straks nog in het lage
bijtellingstarief van 4 procent. Bestaande leasecontracten worden
geresepecteerd.

100.000 banen was slechts een grove schatting op basis CPB-spoorboekjes (-Eric
Wiebes)




VIEW ORIGINAL PAGE:

GRAPHIC: Zijn banenbelofte zet staatssecretaris Wiebes klem.
FOTO ANP

LANGUAGE: DUTCH; NEDERLANDS"
163430003,2015-06-18T00:00:00,Oudere wil helemaal niet zo graag werken,8,Algemeen Dagblad,,,,Service; Blz. 27,,173,,"Post van de dag

'Oudere vindt geen baan met lagere WW' (Opinie 12-6). Ik snap nooit waar
journalisten, vakbonden en politici de wijsheid vandaan halen dat oudere
werklozen zo ontzettend graag weer aan het werk gaan. Ja, die oudere werklozen
klagen dat ze geen kansen krijgen en elke baan met beide handen willen
aangrijpen. Maar hoe komt het dan dat ik al tientallen jaren hoor dat mensen aan
50-plussers (ook aan mij) vragen: 'Hoelang moet jij nog?'. En dat er zo'n enorm
verzet was tegen de plannen om de AOW-leeftijd te verhogen? Ook klinkt
regelmatig jaloezie door over debabyboomers die indertijd hebben geprofiteerd
van vut en vervroegde pensionering. Veel 50-plussers zien op tegen werken in een
omgeving waar flexibiliteit wordt verwacht, cursussen moeten worden gevolgd en
steeds zwaardere eisen worden gesteld. Mijn indruk is dat veel 50-plussers niet
zozeer graag een betaalde baan hebben, maar dat zij wel verzekerd willen zijn
van een toereikend inkomen. En als dat een uitkering is, is het ook goed.



Frank de Vries, Nieuwegein.

LANGUAGE: DUTCH; NEDERLANDS"
163430006,2015-06-17T00:00:00,"Mevrouw Klijnsma, hoe moet ik rondkomen?",8,Algemeen Dagblad,,,,Service; Blz. 25,,172,,"Post van de dag

In de overgang van vmbo naar mbo liep ik vast, waarna ik thuis kwam te zitten.
Ik ging naar de huisarts en kreeg de diagnose autisme en stemmingsstoornis. Om
ermee te leren omgaan heb ik bij GGZ een dagbehandeling van 9 maanden ondergaan,
om daarna de stap naar passend werk te maken. Omdat ik volgens het UWV onder de
nieuwe Wajong van 2010-2014 val, ben ik minder dan 25 procent arbeidsongeschikt
verklaard. Mijn Wajong is per 27 april stopgezet. Voor hulp moet ik bij de
gemeente aankloppen. Na twee pogingen kreeg ik, vanwege de kostendelersnorm,
geen bijstand meer, omdat ik een inwonende vriend heb met wie ik een toekomst
wil opbouwen. Er is geen geld meer voor een jobcoach. Ik heb geen inkomen, geen
jobcoach en geen mbo-diploma. Mevrouw Klijnsma, hoe denkt u dat ik, met
duizenden werklozen, aan werk en een inkomen kom? Stop het herkeuren en kom
eerst eens de banenafspraak na! Zolang er geen jobcoaching wordt geboden is de
participatiewet zinloos.

Liza Poeze (19), Waalwijk.




VIEW ORIGINAL PAGE:

LANGUAGE: DUTCH; NEDERLANDS"
163430009,2015-06-16T00:00:00,Nog 27.000 banen weg in de zorg,8,Algemeen Dagblad,,,,Nieuws; Blz. 12,,167,,"De komende 2 jaar neemt de werkgelegenheid in de zorg met nog eens 27.000 banen
af. Dat voorspelt uitkeringsinstantie UWV in een vandaag verschenen rapport. De
krimp komt voor het overgrote deel voor rekening van de verpleging, verzorging
en thuiszorg. De afgelopen 3 jaar raakten al 22.000 werknemers in de zorg hun
baan kwijt. Vanaf 2017 komen er 'voorzichtig' weer banen bij, met name in de
thuiszorg, verwacht UWV. Dat komt vooral door de vergrijzing.

Voor de gehandicaptenzorg gaat UWV voor de periode 2012 tot 2017 uit van een
afname met 10.000 banen en bij de ziekenhuizen ruim 5000 banen. Bij andere zorg,
bijvoorbeeld de huisartsenpraktijken, stijgt het aantal banen naar verwachting
met 10.000. Dat komt vooral door de overheveling van taken naar huisartsen.

UWV voorziet dat er de komende jaren vooral minder vraag is naar lager opgeleide
zorgmedewerkers.

De zorg is qua werkgelegenheid de grootste sector in Nederland. In 2013 werkten
er bijna 1,1 miljoen mensen.




VIEW ORIGINAL PAGE:

LANGUAGE: DUTCH; NEDERLANDS"
163430010,2015-06-15T00:00:00,Doorgedraaide schutter valt politie Dallas aan,8,Algemeen Dagblad,,STIJN HUSTINX,,Nieuws,,235,,"Een doorgedraaide vader heeft een krankzinnige aanslag met automatische
vuurwapens en explosieven op een politiebureau in de Amerikaanse stad Dallas met
de dood moeten bekopen.

De 35-jarige James Boulware gaf de politie in Dallas er de schuld van dat hij
zijn 12-jarige zoon niet meer mocht zien. De geesteszieke man, die stemmen
hoorde, reed daarom zaterdagnacht in een pantservoertuig naar het politiebureau
en plaatste daar verscheidene bommen. Vervolgens schoot hij met een automatisch
vuurwapen op het kantoor en op geparkeerde auto's. Wonder boven wonder werd
niemand geraakt.

Boulware ging er na de schietpartij vandoor. Op een parkeerterrein verderop kwam
het tot een nieuwe confrontatie met de politie. Onderhandelingen mislukten en
scherpschutters namen het busje onder vuur. Niet veel later vloog het voertuig
met Boulware erin in brand. Volgens de politie is de man door een agent
doodgeschoten.

De blauwe bestelbus was speciaal ontworpen om een aanval mee uit te voeren. Het
voertuig was voorzien van kogelwerend glas en kleine luiken om wapens doorheen
te steken. De schutter had de bus pas een paar dagen daarvoor via eBay gekocht.


De vader van de dolle schutter zegt dat hij de aanslag niet heeft zien aankomen.
Vrijdag nog kwam zijn zoon bij hem het gras maaien. De man was depressief als
gevolg van lange werkloosheid.

Bestelbus was gemaakt om aanval uit te voeren




VIEW ORIGINAL PAGE:

LANGUAGE: DUTCH; NEDERLANDS"
163430011,2015-06-13T00:00:00,"Wel geld voor hocus-pocus, niet voor de zorg",8,Algemeen Dagblad,,,,Service; Blz. 34,,175,,"Post van de dag

'UWV leidt werklozen op tot helderzienden' (AD 12-6). Ik heb een
Wajong-uitkering en ben verbaasd over het feit dat het UWV soms geen vergoeding
geeft voor reguliere opleidingen. Dit ondanks de mooie woorden van onze
minister-president dat hij ervoor gaat zorgen dat Wajongers weer aan de slag
komen. Ik zit vanaf mijn 18de in de Wajong, vanwege een gedragsstoornis
(adhd/autisme). Ik ben nu 49 jaar en wil graag weer aan de slag. Daarom ben ik
bezig met een opleiding. Precies wat het kabinet wil, maar ik studeer op eigen
kosten. Ik moet daarvoor, met een uitkering van 963 euro, 4500 euro betalen. De
organisatie waar ik stage loop, betaalt gelukkig bijna de helft. Dat vind ik al
heel wat, aangezien het een beginnende particuliere zorginstelling is. Zelf
betaal ik 2280 euro, om als chronisch zieke mee te mogen doen in de
maatschappij. Dan is het pijnlijk om te lezen dat een opleiding tot
toekomstvoorspeller, een vak dat in mijn ogen oplichterij is, wel door het UWV
vergoed wordt.

A. van Tiggelen.




VIEW ORIGINAL PAGE:

LANGUAGE: DUTCH; NEDERLANDS"
163430012,2015-06-13T00:00:00,Blij met artikel,8,Algemeen Dagblad,,,,Service,,111,,"'Oudere vindt geen baan met lagere WW' (Opinie 12-6). Wat ben ik blij met dit
commentaar. Het lijkt wel of wij oudere werklozen loslopend wild zijn. Want we
willen blijkbaar niets meer en profiteren alleen maar. Ik ben in 2011 werkloos
geworden en heb daarna verschillende tijdelijke banen gehad, vaak voor minder
uren. Nu ben ik 63 en heb ik een baan van 8 uur waarvoor ik een derde van mijn
uitkering voor werkloosheid heb ingeleverd. Het CPB heeft niet onderzocht of
ouderen inderdaad banen afwijzen waarmee ze minder gaan verdienen. Waar haalt
men dan de informatie vandaan dat onze eisen te hoog liggen?

Anneke van Düren.




VIEW ORIGINAL PAGE: ,

LANGUAGE: DUTCH; NEDERLANDS"
163430014,2015-06-13T00:00:00,Bennie's spirituele bellijn,8,Algemeen Dagblad,,VINCENT BIJLO,,Nieuws; Blz. 12,,459,,"COLUMN


,,Hallo, met Bennie, wat kan ik voor u betekenen?''

,,Met Vincent Bijlo, kunt u mijn toekomst voorspellen?''

,,Belt u van deze of van gene zijde? Ik vraag dat, meneer Bijlo, omdat ik vaak
personen van gene zijde aan de lijn krijg. James Last, Christopher Lee, net
belde cowboy Gerard nog. Dat duurde uren. Hij begon dat hele verhaal weer...''

,,Jajaja, prachtig. Ik bel van deze zijde.''

,,Ik kan uw toekomst voorspellen, ik kan ook iets over uw verleden vertellen. Ik
ben met geld van het UWV geschoold in de reïncarnatie.''

,,Interessant. Weet u ook iets over uw eigen vorige leven? Wat voor beroep had
u?''

,,Ik was, net als in dit leven, opeens werkloos geraakt. Er was één verschil, je
had toen nog geen UWV. Het ging zo. Ik verloor de Slag bij Waterloo en toen zat
ik opeens zonder werk.''

,,Dat is nogal een stap terug dan, die u doet, van Napoleon naar paragnost
Bennie?''

,,Het is even wennen, temeer daar ik 2 meter 24 ben. Uw toekomst. Ik zie u naakt
op een heilige berg.''

,,Ik ook al, op welke berg, de Maarnseberg?''

,,Nee, ik zie het al, het is Dylan S. op de Kinabalu, pardon, ik keek in het
verleden. U weet wie dat is?''

,,Jazeker Bennie, die swaffelaar uit Ankeveen, die op Borneo met zijn lid een
aardbeving veroorzaakte.

Knap werk.''

,,Ik zie... Ik krijg niets door, o jawel, ik zie u zitten in een paleis. Wat
gek, dat heb ik bij alle bellers vandaag.''

,,Dat komt door het nieuwe belastingplan, denk ik. Het kabinet heeft besloten de
Belastingdienst op te heffen, dat levert precies evenveel op als het bedrag dat
de Belastingdienst nu int. Ik word dus heel rijk. Mooi, leuker en makkelijker.''


,,En ik zie ook een fles wodka. Die zie ik ook bij iedereen vandaag.''

,,Dat komt door Poetin, Bennie, die is ons aan het intimideren. Van de week kwam
er een Russische stem uit de legerradio van onze Luchtmobiele Brigade. Weet je
wat die stem zei? 'We komen er aa-haan. We komen als vrienden. Jullie mogen
allemaal een selfie maken met een Russische tank. Daarna schieten we jullie
dood, dat zetten we op Facebook, dan kan jullie familie dat liken'.''

,,Hoe weet u dat allemaal meneer Bijlo?''

,,Ik ben ook helderziend Bennie, ik heb het al vanaf mijn geboorte. Ik kan er
niks aan doen.''

,,Maar als u alles zo goed weet, waarom belt u mij dan?''

,,Om te checken of dat UWV-geld nuttig besteed wordt. Kun je, als je terugkijkt,
ook uitkeringsfraude van doden opsporen?''

,,Dat kan inderdaad, daar is een cold readingcursus voor, je draait glaasje en
je krijgt de naam en het burgerservicenummer van gene zijde door.''

,,Weet je wat ik bij jou zie, Bennie?''

,,Daar ben ik heel benieuwd naar.''

,,Ik zeg het niet. Kijk maar in de spiegel.''

'Ik verloor de Slag bij Waterloo en zat opeens zonder werk'




VIEW ORIGINAL PAGE:

GRAPHIC: Vincent Bijlo

LANGUAGE: DUTCH; NEDERLANDS"
163430015,2015-06-12T00:00:00,24-uursstaking in de metaal,8,Algemeen Dagblad,,,,Economie; Blz. 23,,326,,"Vandaag leggen werknemers van bekende Nederlandse metaalbedrijven het werk voor
24 uur neer. De vakbonden FNV en CNV hebben het personeel van DAF Trucks,
autofabriek VDL Nedcar, vliegtuigonderdelenmaker Fokker, de offshorebedrijven
Heerema en Royal IHC en installatiebedrijf Imtech hiertoe opgeroepen.

De bonden willen een betere cao afdwingen bij de werkgevers. In totaal worden
enkele duizenden stakers verwacht.

De metaalwerkers willen meer loon en betere regelingen voor invulling van de
arbeidstijden. Werknemers en werkgevers zijn het ook oneens over de vraag wie
moet opdraaien voor de verkorting van de WW-termijn.

De werkloosheidsuitkering wordt vanaf volgend jaar verlaagd van 38 naar 24
maanden. De vakbonden vinden dat de periode waarmee de uitkeringsduur wordt
ingekrompen, moet worden gerepareerd in de arbeidsvoorwaarden. De werkgevers
voelen daar niets voor.

DAF Trucks werd eind vorige maand ook al getroffen door een 24-uursstaking,
waaraan zo'n 450 van de 5500 werknemers meededen. De vakbonden zijn extra
gebeten op DAF, omdat het Eindhovense bedrijf de vorige keer externe mensen zou
hebben ingezet om de staking te breken. DAF ontkent dit overigens bij hoog en
bij laag.

Ultimatums

De cao-onderhandelingen in zowel de metaal en techniek (kleinmetaal) als de
metalektro (grootmetaal) zijn respectievelijk eind maart en eind april
afgebroken. Werkgevers hebben medio mei ultimatums van de bonden afgewezen.

De bonden houden nu al twee weken acties bij metaalbedrijven, waarbij de
werknemers tijdelijk hun werk neerleggen om de werkgevers onder druk te zetten.


In de Nederlandse metaalsector werken ruwweg 425.000 mensen. Ook komende weken
staan nog diverse stakingsacties op het programma.

Het is de laatste tijd erg onrustig op de werkvloeren in Nederland. In meerdere
sectoren wordt gestaakt en actiegevoerd. Gisteren nog legden medewerkers van
verpakkingenproducent Ardagh het werk voor een etmaal neer.




VIEW ORIGINAL PAGE:

GRAPHIC: Bij Royal IHC verdwijnen honderden banen.
FOTO CEES VAN DER WAL

LANGUAGE: DUTCH; NEDERLANDS"
163430016,2015-06-12T00:00:00,'Ouwelullendag' langzaam maar zeker op weg naar z'n pensioen,8,Algemeen Dagblad,,DEBORAH JONGEJAN,,Nieuws,,276,,"De seniorendagen uit de cao's en de langere werkloosheidsuitkering voor
50-plussers hebben hun langste tijd gehad als het ligt aan VVD, CDA en D66. Weg
ermee, zeggen zij in navolging van het Centraal Planbureau, dat de regelingen
een belemmering vindt voor werkloze vijftigers om weer aan de slag te komen.



,,Seniorendagen zijn goed bedoeld, maar wat heb je aan zo'n recht als je op de
bank zit?'' zegt VVD-Kamerlid Anne Mulder. ,,Het werkt ook nog eens
stigmatiserend, 'ouwelullendagen'.''

Hoewel D66 en CDA er net zo over denken, staan de CPB-suggesties nog niet direct
op de agenda van de Tweede Kamer. PvdA-voorzitter Hans Spekman noemt de ideeën
mensonterend, Kamerlid John Kerstens spreekt over 'een klap in het gezicht van
mensen die zich tevergeefs een slag in de rondte solliciteren'.

Over de seniorendagen hebben de politici bovendien weinig te zeggen: die zijn
als cao-afspraak het terrein van de werkgevers en de vakbonden. De grootste bond
FNV wijst de ideeën van het CPB af. Maar minister Asscher kan de sociale
partners wel oproepen de seniorendagen te schrappen, zegt VVD-Kamerlid Mulder:
,,De polder is nu het probleem. Ze houden mensen werkloos en de overheid moet
dat weer repareren door werkgevers een premiekorting te geven.''

D66-Kamerlid Steven van Weyenberg steunt de CPB-aanpak maar wil ook aandacht
voor het voorkomen van leeftijdsdiscriminatie.

Oudere werknemers verliezen niet vaker hun baan dan gemiddeld, maar als ze
eenmaal op straat staan is de kans op langdurige werkloosheid wel twee keer zo
groot. In Nederland zijn meer 50-plussers lang werkloos dan elders in Europa: 40
tegen 25 procent.




VIEW ORIGINAL PAGE: ,

LANGUAGE: DUTCH; NEDERLANDS"
163430017,2015-06-12T00:00:00,UWV leidt werklozen op tot helderzienden,8,Algemeen Dagblad,,PETER WINTERMAN,,Nieuws,,396,,"Baangarantie voor toekomstvoorspeller bij bellijn

Het UWV vergoedt al jarenlang opleidingen tot helderziende. Tientallen
werkzoekenden worden op kosten van de belastingbetaler omgeschoold tot
'spiritueel belconsulent' of hypnotiseur. Het gaat om zo'n 1000 euro per
persoon.

Dat blijkt uit onderzoek door Reporter Radio. Sinds 2008 hebben tientallen
werkloze 50-plussers een opleiding gevolgd bij Stichting Paradidakt in
Zoetermeer. De stichting leert werklozen onder meer de fijne kneepjes van het
tarot- en engelenkaarten leggen. Daarmee kan een 'afgestudeerd' helderziende de
toekomst voorspellen, beweert Paradidakt.

Ook gaan cursisten een weekend naar de Ardennen, waar 'reïncarnatiesessies'
worden gehouden. Deelnemers leren hoe ze in een glazen bol moeten kijken. 'Je
leert professioneel te werken met het lezen van foto's en voorwerpen en je
ontwikkelt je mediamieke vermogen,' stelt Paradidakt op haar website.

De kosten van de opleiding, een kleine 1000 euro per cursus, worden volledig
vergoed door het UWV. ,,We moesten heel erg ons best doen om het voor elkaar te
krijgen,"" zegt Marianne van der Wilk van Paradidakt. ,,Maar toen kregen we het
vergoed. Dus dat was heel fijn.""

Televisie

De stichting geeft een baangarantie. Dat wil zeggen dat werklozen aan de slag
kunnen bij een bellijn, waar ze 29 cent per minuut verdienen. Via de bellijnen,
bekend van televisie, wordt de toekomst van bellers voorspeld. Ook geven
helderzienden telefonisch advies over relatieproblemen en financiële zorgen.

Volgens het UWV is er niets mis met de opleidingen. ,,Als aan de scholing een
baangarantie vastzit, staat de arbeidsmarktrelevantie vast,"" laat een
woordvoerder van de uitkeringsinstantie weten.

Paradidakt staat geregistreerd als een 'erkend opleidingsinstituut', waardoor
vergoeding mogelijk is. Het UWV is niet van plan te stoppen met het aanbieden
van de opleidingen. ,,Ik begrijp dat er mensen zijn die hier niks mee hebben en
vinden dat onze opleidingen niet vergoed moeten worden,"" zegt Van der Wilk van
Paradidakt. ,,Maar wij kunnen werklozen, die op de reguliere arbeidsmarkt niet
zo veel kans meer hebben, een zinvolle invulling geven aan hun bestaan.""




VIEW ORIGINAL PAGE: , , , , , , , , , , , , , , , , , ,

LANGUAGE: DUTCH; NEDERLANDS"
163430018,2015-06-12T00:00:00,Ook de politiek dirigeert de 'Ouwelullendag' richting pensioen,8,Algemeen Dagblad,,DEBORAH JONGEJAN,,Nieuws; Blz. 15,,277,,"De seniorendagen uit de cao's en de langere werkloosheidsuitkering voor
50-plussers hebben hun langste tijd gehad als het ligt aan VVD, CDA en D66. Weg
ermee, zeggen zij in navolging van het Centraal Planbureau, dat de regelingen
een belemmering vindt voor werkloze vijftigers om weer aan de slag te komen.



,,Seniorendagen zijn goed bedoeld, maar wat heb je aan zo'n recht als je op de
bank zit?'' zegt VVD-Kamerlid Anne Mulder. ,,Het werkt ook nog eens
stigmatiserend, 'ouwelullendagen'.''

Hoewel D66 en CDA er net zo over denken, staan de CPB-suggesties nog niet direct
op de agenda van de Tweede Kamer. PvdA-voorzitter Hans Spekman noemt de ideeën
mensonterend, Kamerlid John Kerstens spreekt over 'een klap in het gezicht van
mensen die zich tevergeefs een slag in de rondte solliciteren'.

Over de seniorendagen hebben de politici bovendien weinig te zeggen: die zijn
als cao-afspraak het terrein van de werkgevers en de vakbonden. De grootste bond
FNV wijst de ideeën van het CPB af. Maar minister Asscher kan de sociale
partners wel oproepen de seniorendagen te schrappen, zegt VVD-Kamerlid Mulder:
,,De polder is nu het probleem. Ze houden mensen werkloos en de overheid moet
dat weer repareren door werkgevers een premiekorting te geven.''

D66-Kamerlid Steven van Weyenberg steunt de CPB-aanpak maar wil ook aandacht
voor het voorkomen van leeftijdsdiscriminatie.

Oudere werknemers verliezen niet vaker hun baan dan gemiddeld, maar als ze
eenmaal op straat staan is de kans op langdurige werkloosheid wel twee keer zo
groot. In Nederland zijn relatief meer 50-plussers lang werkloos dan elders in
Europa: 40 tegen 25 procent.




VIEW ORIGINAL PAGE:

LANGUAGE: DUTCH; NEDERLANDS"
163430019,2015-06-11T00:00:00,Meer banen voor werkloze ouderen,8,Algemeen Dagblad,,,,Economie,,80,,"Bijna 26.000 bij het UWV ingeschreven werklozen van 50 jaar en ouder hebben in
de eerste vier maanden van dit jaar een baan gevonden. Dat is ruim een kwart
meer dan in dezelfde periode vorig jaar. De uitkeringsinstantie verwacht dat
deze positieve trend zich in de rest van dit jaar en volgend jaar voortzet.
Volgens UWV maken werkzoekende 50-plussers de komende jaren de meeste kans op
werk in de detail- en groothandel en de zakelijke dienstverlening.




VIEW ORIGINAL PAGE:

LANGUAGE: DUTCH; NEDERLANDS"
163430020,2015-06-10T00:00:00,Mooie plus voor Randstad,8,Algemeen Dagblad,,,,Economie; Blz. 22,,95,,"Aandeel van de dag

De Europese aandelenbeurzen zijn gisteren met bescheiden verliezen gesloten. Een
verdere daling van de DAX in Frankfurt, het Griekse schuldendrama en een
tegenvallend Chinees inflatiecijfer zorgden voor druk op de aandelenkoersen. De
AEX sloot 0,1 procent lager op 474,70 punten.

Supermarktconcern Ahold was de sterkste daler met een min van 2,2 procent.
Uitzender Randstad (plus 2,6 procent) was juist de koploper, nadat duidelijk
werd dat de werkgelegenheid voor uitzendkrachten in de afgelopen weken flink is
toegenomen.




VIEW ORIGINAL PAGE:

LANGUAGE: DUTCH; NEDERLANDS"
163430021,2015-06-09T00:00:00,Zorg om werk bij fusie van waterschappen,8,Algemeen Dagblad,,,,Stad en Land; Blz. 3,,116,,"De partij Sterk Lokaal gaat in de Provinciale Staten van Drenthe tegen de fusie
van waterschappen stemmen als dat betekent dat werkgelegenheid uit de provincie
verdwijnt. Dat zegt fractievoorzitter secretaris Aimée van der Ham. Op 1 juli
besluiten de provincies Drenthe en Overijssel over de fusie tussen de
Waterschappen Reest & Wieden en Groot Salland. Het nieuwe waterschap Drents
Overijsselse Delta wil een nieuw hoofdkantoor in Zwolle betrekken. Het is de
bedoeling dat straks ook de medewerkers die nu in Meppel zitten, naar Zwolle
gaan. ,,Als provincie zouden we een heel raar signaal afgeven, wanneer wij zo
maar instemmen met het vertrek van tweehonderd banen.""




VIEW ORIGINAL PAGE:

LANGUAGE: DUTCH; NEDERLANDS"
163430022,2015-06-09T00:00:00,Fietsenstallingen in Groningen aanbesteed,8,Algemeen Dagblad,,,,Stad en Land; Blz. 3,,141,,"De gemeente Groningen gaat het beheer van de fietsenstallingen in de stad
aanbesteden. Het college van b en w wil afspraken maken over het behoud van
werkgelegenheid in de stallingen. Dat maakt het college duidelijk in een brief
aan de gemeenteraad. Volgens Europese regels is de gemeente verplicht het beheer
van de stallingen in de binnenstad, stationsgebieden en AFAC Fietsservicecentrum
aan te besteden. Volgens het stadsbestuur moet bij de aanbesteding zoveel
mogelijk rekening worden gehouden met behoud van werkgelegenheid voor zoveel
mogelijk werknemers van WerkPro, die nu het beheer van de stallingen regelt.
Feitelijk wil Groningen dat het bedrijf waarmee zaken wordt gedaan het personeel
dezelfde arbeidsvoorwaarden biedt als WerkPro. Daarnaast moet er aandacht
blijven voor het uiterlijk van de stallingen.




VIEW ORIGINAL PAGE:

LANGUAGE: DUTCH; NEDERLANDS"
163430023,2015-06-06T00:00:00,3: Wordt WW verrekend met pensioen?,8,Algemeen Dagblad,,,,Nieuws; Blz. 33,,128,,"Ik ontvang sinds januari 2014 ouderdomspensioen van mijn ex-man. Nu ben ik mijn
baan kwijtgeraakt en ga ik binnenkort de WW in. Worden de pensioen- en
WW-uitkering met elkaar verrekend? Niemand weet het.

Het is ook een moeilijke vraag omdat er een verschil wordt gemaakt voor een
eigen pensioen en dat van een ander, een ex-partner bijvoorbeeld.

Als mensen een pensioen ontvangen van een baan waarvan ze net werkloos zijn
geworden, of een pensioen van een vorige werkgever, dan worden pensioenuitkering
en WW-uitkering met elkaar verrekend.

Maar als het pensioen door iemand anders opgebouwd is, wordt dit bedrag niet
gekort op de WW-uitkering. Dat is dus bij u het geval. Het beste kan de vakbond
of het UWV hier informatie over verstrekken.




VIEW ORIGINAL PAGE:

LANGUAGE: DUTCH; NEDERLANDS"
163430026,2015-06-04T00:00:00,"1,1%",8,Algemeen Dagblad,,,,Nieuws; Blz. 3,,26,,"bedraagt momenteel de inflatie in Nederland, het hoogste nveau in de afgelopen 7
maanden. Vooral vakantiereizen werden duurder.




VIEW ORIGINAL PAGE:

LANGUAGE: DUTCH; NEDERLANDS"
163430027,2015-06-03T00:00:00,Bouwvakkers station krijgen slecht betaald,8,Algemeen Dagblad,,,,Stad en Land; Blz. 2,,167,,"Bouwvakkers bij de fietsenkelder onder het Stationsplein en de parkeergarage
onder het nieuwe Hoog Catharijne in Utrecht krijgen honderden euro's per week te
weinig uitbetaald. Dat stelt FNV Bouw, na onderzoek van de inspectie van Sociale
Zaken en Werkgelegenheid (SZW). De inspectie deed op verzoek van de bond
onderzoek bij een bouwproject in Groningen en stelde vast dat met name Hongaarse
betonijzervlechters zwaar worden onderbetaald. Volgens de bond zijn dezelfde
aannemers bij de twee Utrechtse projecten betrokken. Hier lopen dezelfde
Hongaarse betonvlechters rond. De betonijzervlechters worden volgens Helga
Tienkamp van FNV Bouw door het Brabantse uitzendbureau AOK als hulpkracht
ingeschaald, terwijl ze constructiewerk verrichten. ,,Ze mogen alleen sjouwen en
niks maken. De inspectie heeft in Groningen vastgesteld dat dat toch gebeurt.
Daarom zijn ze nu een euro per uur te laag ingeschaald."" Volgens FNV Bouw werken
voor AOK zo'n veertig tot vijftig mensen.




VIEW ORIGINAL PAGE:

LANGUAGE: DUTCH; NEDERLANDS"
163430028,2015-06-03T00:00:00,'Nederland negeert banenmotor EU',8,Algemeen Dagblad,,FRANS BOOGAARD,,Economie; Blz. 20,,450,,"Nederland moet als de gesmeerde bliksem 4 miljard investeren in het
banenplan-Juncker, én met investeringsprojecten komen. Dat zegt Paul Tang,
PvdA-leider in het Europees Parlement. Hij verwijt het kabinet voor wat betreft
de aanpak van werkloosheid passiviteit en kortzichtigheid . ,,Vroeg of laat
betalen onze kinderen hiervoor de rekening.""



Deze junimaand is volgens Tang cruciaal voor het 315 miljard tellende
investeringsfonds waarmee Commissievoorzitter Jean-Claude Juncker straks de
recordwerkloosheid in Europa wil uitbannen. Eind deze maand geven de
regeringsleiders er een klap op en komt de banenmotor op gang. Zeker zes landen
- waaronder Spanje, Frankrijk, Polen en Italië - hebben de portemonnee al
getrokken (elk goed voor 8 miljard euro) om het investeringsfonds extra
slagkracht te geven. In Nederland is het oorverdovend stil. ,,Ik begrijp daar
helemaal niets van,"" zegt Tang. ,,Nederland heeft een enorme
investeringsachterstand, we zitten 12 miljard euro onder het niveau van voor de
crisis, en toch doen we niks. Dit baart mij zorgen, want iedereen weet: zonder
investeringen geen groei en geen banen. Nederland is aan het klaplopen op de
toekomst. Vroeg of laat betalen we hiervoor de rekening. Of beter: onze
kinderen, want naar hen schuiven we de rekening door.""

Tang verklaart de Nederlandse passiviteit door een eenzijdige blik op
tekortreductie en hervormingen. ,,Ik ga niet zeggen dat die twee onbelangrijk
zijn, maar het kabinet vergeet de derde poot: de investeringen. Wat we daardoor
ook missen is de opbouw van een gezonde publiek-private samenwerking. Voor mij
is het plan-Juncker niet het wondermiddel dat sommigen ervan maken, maar het is
wel een schitterende aanleiding om dingen in gang te zetten. Nederland laat die
kans liggen. We durven niet meer naar de toekomst te kijken.""

Wat Tang extra verbaast is dat het geld goedkoper is dan ooit. ,,De rente is nog
nooit zo laag geweest. Wie nu niet investeert, doet het nooit.""

Het verwijt van Tang treft niet alleen het kabinet, hij verwijt ook de
pensioenfondsen en verzekeraars gebrek aan daadkracht. ,,Ik zou ze allemaal het
oud-Hollandse gezegde dat de kost voor de baat uitgaat wel willen voorhouden.''


Beter is hij te spreken over de provincies en gemeenten, die wel pogingen doen
om geld vrij te maken en investeringsprojecten te zoeken. ,,Het één zonder het
ander zal trouwens niet gaan, want wel projecten indienen en zelf niks bijdragen
maakt je ongeloofwaardig.""

In contacten met het Interprovinciaal overleg (Ipo), zijn eigen Tweede
Kamerfractie, maar ook andere partijen hoopt Tang alsnog geld en projecten los
te peuteren.

'Door niet mee te betalen, missen we straks de boot'




VIEW ORIGINAL PAGE:

GRAPHIC: Paul Tang
ANP

LANGUAGE: DUTCH; NEDERLANDS"
163430029,2015-06-02T00:00:00,Samsom wás belofte,8,Algemeen Dagblad,,,,Service,,151,,"Thaise gevangenis

'Politiek is niet voor bange partijen' (Opinie 1-6). Hierbij reageer ik op het
commentaar van Hans van Soest. PvdA-leider Samson deed in 2012 geen grote
beloften, hij was de grote belofte. Hij was het grote alternatief voor
VVD-leider Rutte. Veel kiezers wilden in 2012 geen nieuw kabinet-Rutte en
stemden daarom op de toen nog redelijk linkse partij PvdA. Zo kreeg de partij
veel anti-VVD-stemmen en weinig echte PvdA-stemmen. Daarna bleek de PvdA ineens
met de VVD in één kabinet te gaan zitten, en ook nog het VVD-beleid inzake de
gezondheidszorg, de werkloosheidswet en het seniorenbeleid te ondersteunen en
mede uit te voeren. Daarbij was nauwelijks sprake was van compromissen. Nu zijn
alleen de echte PvdA-stemmers overgebleven. De anti-VVD-stemmers zoeken
teleurgesteld een andere partij waar ze in 2016 op kunnen stemmen.

Marius Visser, Delft.




VIEW ORIGINAL PAGE: ,

LANGUAGE: DUTCH; NEDERLANDS"
163430030,2015-06-02T00:00:00,Industrie doet het goed,8,Algemeen Dagblad,,,,Economie; Blz. 18,,71,,"De bedrijvigheid in de Nederlandse industrie zit sterk in de lift. Dat blijkt
uit cijfers van NEVI, de Nederlandse Vereniging voor Inkoopmanagement. Volgens
NEVI steeg de inkoopmanagersindex in mei van 54 naar 55,5. Alles boven 50 duidt
op groei. De productie liet de sterkste stijging zien sinds december 2013. Het
groeicijfer was voor een groot deel te danken aan de groei van de
werkgelegenheid.




VIEW ORIGINAL PAGE:

GRAPHIC: ANP

LANGUAGE: DUTCH; NEDERLANDS"
163430031,2015-06-02T00:00:00,Malaysia doet zijn personeel de deur uit,8,Algemeen Dagblad,,DAVID BREMMER,,Nieuws; Blz. 6,,148,,"Alle 20.000 piloten, stewardessen en andere medewerkers van het noodlijdende
Malaysia Airlines vinden deze week een ontslagbrief op de deurmat. Het
massaontslag is nodig om de geplaagde rampmaatschappij, berucht van de crashes
van MH370 en MH17, weer gezond te krijgen en een doorstart te maken.

Volgens de nieuwe Duitse ceo Cristoph Müller is Malaysia 'technisch failliet' en
kan de carrier slechts in flink uitgeklede vorm overleven. De
luchtvaartmaatschappij, waarvan de kosten 20 procent hoger liggen dan
vergelijkbare airlines, lijdt als sinds 2008 verlies. Malaysia Airlines gaat
daarom per 1 september onder andere naam en merkkleuren verder.

Ondanks de sanering kunnen waarschijnlijk 12.000 tot 14.000 ontslagen
personeelsleden terugkeren. Ook een flink deel van de vloot blijft behouden. Wel
zullen vliegtuigen worden verkocht en bestemmingen geschrapt.




VIEW ORIGINAL PAGE:

LANGUAGE: DUTCH; NEDERLANDS"
163430032,2015-06-02T00:00:00,Rutte heeft de uitdrukking 'dikke-ik' niet zo begrepen,8,Algemeen Dagblad,,TOBIAS DEN HARTOG,,Nieuws; Blz. 15,,277,,"In een betoog tegen hufterigheid, egoïsme en passiviteit kwam Mark Rutte dit
weekeinde tijdens het VVD-partijcongres met een aanval op 'het grote dikke-ik'
in onze samenleving. De bedenker van die term, socioloog Harry Kunneman, zegt
echter dat Rutte zijn term 'dikke-ik' niet zo goed begrepen heeft. ,,De kern
daarachter is namelijk dat we de natuur aan het verkwanselen zijn en daar heb ik
hem helaas niet over gehoord.''

In een zaal vol VVD'ers hekelde Rutte vrijdag in zijn partijspeech
fatsoensverlies, graaiende bankiers en de bonuscultuur. Hij klaagde over ouders
die aan het oordeel van leraren twijfelen en werklozen die 'meteen' naar het UWV
gaan. Het 'grote dikke-ik', in plaats van 'zorg voor jezelf en geef om een
ander'.



Kunneman hoorde het aan en vindt het 'sympathiek', maar zegt ook dat zijn boek
Voorbij het dikke-ik uit 2005 daar niet over ging. ,,Rutte noemt vooral de
micro-excessen, maar dat is niet de kern achter mijn term 'dikke-ik'. Die gaat
veel meer over ongebreideld proberen om macht en geld te vergaren. En vooral:
over het overmatige consumeren en de gevolgen voor het milieu en het dreigende
ecologische hartinfarct. Dat kwam niet in het verhaal van Rutte terug, dacht
ik.''

Kunneman grinnikt er maar een beetje om. Want Rutte 'bedoelt het goed'. ,,Het is
een eerste stap.''

Wel zegt hij dat PvdA-leider Diederik Samsom de term beter had begrepen toen hij
er in 2007 mee kwam. ,,Die ging vervolgens echter met de VVD in de zee.''

Kunneman raadt Rutte aan de eerste 25 pagina's van zijn boek nog eens te lezen.
,,Dat is een helder betoog over dikke-ik.''

Premier bedoelt het goed, zegt bedenker Kunneman




VIEW ORIGINAL PAGE:

LANGUAGE: DUTCH; NEDERLANDS"
163430033,2015-06-02T00:00:00,Malaysia doet zijn personeel de deur uit,8,Algemeen Dagblad,,DAVID BREMMER,,Nieuws; Blz. 6,,150,,"Alle 20.000 piloten, stewardessen en andere medewerkers van het noodlijdende
Malaysia Airlines vinden deze week een ontslagbrief op de deurmat. Het
massaontslag is nodig om de geplaagde rampmaatschappij, berucht van de crashes
van MH370 en MH17, weer gezond te krijgen en een doorstart te maken.

Volgens de nieuwe Duitse ceo Cristoph Müller is Malaysia 'technisch failliet' en
kan de carrier slechts in flink uitgeklede vorm overleven. De
luchtvaartmaatschappij, waarvan de kosten 20 procent hoger liggen dan die van
vergelijkbare maatschappijen, lijdt al sinds 2008 verlies. Malaysia Airlines
gaat daarom per 1 september onder andere naam en merkkleuren verder.

Ondanks de sanering kunnen waarschijnlijk 12.000 tot 14.000 ontslagen
personeelsleden terugkeren. Ook een flink deel van de vloot blijft behouden. Wel
zullen vliegtuigen worden verkocht en bestemmingen geschrapt.




VIEW ORIGINAL PAGE:

LANGUAGE: DUTCH; NEDERLANDS"
163430034,2015-06-02T00:00:00,Rutte heeft de uitdrukking 'dikkeik' niet zo begrepen,8,Algemeen Dagblad,,TOBIAS DEN HARTOG,,Nieuws; Blz. 15,,277,,"In een betoog tegen hufterigheid, egoïsme en passiviteit kwam Mark Rutte dit
weekeinde tijdens het VVD-partijcongres met een aanval op 'het grote dikke ik'
in onze samenleving. De bedenker van die term, socioloog Harry Kunneman, zegt
echter dat Rutte zijn term 'dikke ik' niet zo goed begrepen heeft. ,,De kern
daarachter is namelijk dat we de natuur aan het verkwanselen zijn en daar heb ik
hem helaas niet over gehoord.''

In een zaal vol VVD'ers hekelde Rutte vrijdag in zijn partijspeech
fatsoensverlies, graaiende bankiers en de bonuscultuur. Hij klaagde over ouders
die aan het oordeel van leraren twijfelen en werklozen die 'meteen' naar het UWV
gaan. Het 'grote dikke ik', in plaats van 'zorg voor jezelf en geef om een
ander'.



Kunneman hoorde het aan en vindt het 'sympathiek', maar zegt ook dat zijn boek
Voorbij het dikke ik uit 2005 daar niet over ging. ,,Rutte noemt vooral de
micro-excessen, maar dat is niet de kern achter mijn term 'dikke ik'. Die gaat
veel meer over ongebreideld proberen om macht en geld te vergaren. En vooral:
over het overmatige consumeren en de gevolgen voor het milieu en het dreigende
ecologische hartinfarct. Dat kwam niet in het verhaal van Rutte terug, dacht
ik.''

Kunneman grinnikt er maar een beetje om. Want Rutte 'bedoelt het goed'. ,,Het is
een eerste stap.''

Wel zegt hij dat PvdA-leider Diederik Samsom de term beter had begrepen toen hij
er in 2007 mee kwam. ,,Die ging vervolgens echter met de VVD in de zee.''

Kunneman raadt Rutte aan de eerste 25 pagina's van zijn boek nog eens te lezen.
,,Dat is een helder betoog over dikke ik.''

Premier bedoelt het goed, zegt bedenker

Kunneman




VIEW ORIGINAL PAGE:

LANGUAGE: DUTCH; NEDERLANDS"
163430217,2015-07-08T00:00:00,Technici zeer gewild in de uitzendbranche,8,Algemeen Dagblad,,,,Economie; Blz. 21,,94,,"De werkgelegenheid voor uitzendkrachten is in de eerste helft van dit jaar met
11 procent gestegen. De omzet van uitzendbureaus lag 12 procent hoger dan in de
eerste helft van 2014. Dat blijkt uit de meest recente cijfers van
brancheorganisatie ABU.

In de techniekbranche nam het aantal gewerkte uren met 23 procent toe. De omzet
steeg met 20 procent. In de administratieve sector was dat respectievelijk 10 en
11 procent en in de industrie 6 en 7 procent. In de technische sector was vorig
jaar 25 procent meer uitzendwerk beschikbaar.




VIEW ORIGINAL PAGE:

LANGUAGE: DUTCH; NEDERLANDS"
163430219,2015-07-04T00:00:00,Quincy: Het beste moet nog komen,8,Algemeen Dagblad,,DENNIS JANSEN,,Sportwereld,,887,,"Na het jeugd-WK in 2005 bleef het te lang stil

Tien jaar geleden was Lionel Messi de ster van het WK -20 dat in ons land werd
gehouden. Meest opvallende Nederlander? Quincy Owusu-Abeyie. AD Sportwereld
sprak met de 29-jarige vleugelaanvaller die na tien jaar en evenzoveel clubs
werkloos is en een nieuwe uitdaging zoekt. ,,Ik kan nog zeker zeven jaar
topvoetbal spelen.""

Harry Been maakt zich druk, ontzettend druk. Voor het eerst in de geschiedenis
wordt het 'WK onder 20 jaar' in Nederland gehouden en de toernooidirecteur
vraagt zich hardop af of de tribunes wel vol zullen zitten. Het is 2005, nu tien
jaar geleden, en Been weet niet dat het een zomer wordt vol met beloftes.

In de stadions van Emmen, Enschede en Utrecht verschijnt Argentinië met Lionel
Messi, Pablo Zabaleta en Sergio Agüero. Spanje heeft Cesc Fàbregas en David
Silva en bij Italië loopt de dan nog onbekende Graziano Pellè rond. En
Nederland? Het Oranje van coach Foppe de Haan barst van het talent met Kenneth
Vermeer, Ibrahim Afellay, Ryan Babel en vooral Quincy. Quincy, ja, zijn voornaam
is tot op de dag van vandaag voldoende om te weten over wie we het hebben.
Bloedsnel, krachtig, speels en vaardig.

Quincy Owusu-Abeyie, de Amsterdamse zoon van Ghanese ouders. Al op de
openingsdag van het WK worden de zorgen van Been weggenomen door de weergaloze
dribbels van 'Quincy'. ,,Nederland-Japan was een van de mooiste wedstrijden van
het WK,"" zegt Quincy nu. ,,Het was een fantastisch toernooi met een geweldige
sfeer. We hadden echt een goed team en waren close met elkaar. Tegen Japan kon
ik meteen laten zien wat voor speler ik was,"" aldus de aanvaller, die het nog
altijd betreurt dat Oranje in de achtste finales struikelt (na penalty's) over
Nigeria.

Desondanks is zijn visitekaartje vervaardigd. Daarop fonkelt in gouden letters:
Quincy Owusu-Abeyie, vleugelflitser van beroep. De wereld ligt aan zijn voeten,
maar zijn loopbaan wordt er een met andere wendingen, aparte zijpaden en
opmerkelijke keuzes. Opgeleid bij Ajax en vroeg opgepikt door Arsenal trekt de
aanvaller als een nomade door de voetbaljungle.

De grote doorbraak blijft uit en momenteel is de transfervrije aanvaller zelfs
op zoek naar een nieuwe club. Hij mijmert nog wel eens over de tijd bij Ajax,
waar hij als jochie uren, dagen en jaren met zijn vader ('Mijn grote voorbeeld')
op de pleintjes in de Bijlmer oefende.

,,Bij Ajax werd het menens. Daar werd ik grotendeels gevormd, zeker in technisch
en tactisch opzicht. Je leert regels, normen en waarden, waar je je hele
carrière profijt van hebt. Zonder Ajax was ik nooit de speler geweest die ik nu
ben,"" aldus Owusu-Abeyie, die in dat opzicht één naam wil noemen: jeugdtrainer
Patrick Ladru. ,,Ik heb zo veel van hem geleerd, ben door hem nog meer van
voetbal gaan houden.""

Toch neemt Ajax vroeg afscheid van het talent, zoals meer clubs dat later zullen
doen. ,,Of ik een moeilijke jongen ben? Ik denk het niet. Ik heb altijd een
goede verstandhouding gehad met mijn ploeggenoten en clubs. Oké, ik heb een
eigen mening, en heb die ook nooit onder stoelen of banken gestoken, maar ik ben
altijd respectvol geweest,"" aldus Owusu-Abeyie, die in 2007 als international
koos voor Ghana en 16 keer voor het A-elftal uitkwam.

Achteraf, maar dat is altijd gemakkelijk, stelt hij, is hij te vroeg naar
Spartak Moskou gegaan. ,,Ik was zestien toen ik bij Arsenal kwam. Arsène Wenger
gaf me meteen het gevoel dat ik erbij hoorde. Dat ik belangrijk was.''

Als tiener stond hij op één veld met Bergkamp, Fàbregas, Henry en later ook Van
Persie. ,,Ik kon uren kijken naar Thierry Henry. Van hem heb ik zo veel geleerd.
Hij legde me bijvoorbeeld uit wanneer ik moest versnellen, op welk moment je
acties maakt en ook hoe in dienst van het elftal te spelen. Ik heb zo veel naar
hem gekeken."" Dennis Bergkamp vindt hij de ware prof. ,,Een groot voorbeeld.
Altijd op tijd, voor wedstrijden en trainingen en hij verslapte geen moment. Gaf
altijd honderd procent.""

De grillige aanvaller speelt amper vijf hele duels voor Arsenals hoofdmacht en
kiest vervolgens voor Spartak Moskou. ,,De keuze was niet verkeerd,"" verwijst
hij ook naar het financiële argument, ,,maar het was niet het goede moment. Ik
was 20, ik had bij Arsenal moeten blijven. Ik kon nog zo veel leren. In Moskou
ben ik als persoon gegroeid, sterker geworden maar in sportief opzicht is het
niet geworden wat ik ervan gehoopt had,"" zegt de aanvaller die maar liefst vier
keer wordt verhuurd en langzaam in de anonimiteit verdwijnt. Pas bij Málaga CF
komt hij weer aan spelen toe. In het spoor van trainer Ferreira trekt hij mee
naar Panathinaikos. ,,In sportief opzicht was Panathinaikos vooralsnog de beste
periode.""

Vooralsnog, zegt hij. Na het Griekse avontuur ging hij naar Boavista, maar daar
werd vorig seizoen zijn contract ontbonden. Quincy, die onlangs aan Feyenoord
werd gelinkt, is weer op zoek. ,,Het beste moet nog komen. Ik denk dat ik nog
zeven jaar vooruit kan op topniveau,'' aldus Quincy, die een terugkeer naar
Nederland niet uitsluit. ,,Ik ben 29, topfit, train elke dag voor mezelf, maar
mis het veld, het spel en de jongens in de kleedkamer. Ik ben gegroeid, als mens
en voetballer. En geloof me, ik kan nog steeds het verschil maken.""

'Geloof me, ik kan nog het verschil maken' (-Quincy Owusu-Abeyie (29))




VIEW ORIGINAL PAGE: ,

GRAPHIC: Quincy snelt namens Panathinaikos voorbij Lionel Scaloni van Lazio Roma
in een wedstrijd uit de Europa League (november 2012). Bij de Griekse club had
hij zijn beste periode.
EPA
Bij Málaga komt Quincy na een roerige periode weer aan spelen toe.
EPA
Als international van Ghana, het land van zijn ouders.
PRO SHOTS
Spartak Moskou was achteraf geen gelukkige keuze.
HOLLANDSE HOOGTE
Portsmouth is de vierde club die hem van Spartak huurt.
AFP
Niet te houden tijdens het WK -20, zoals hier tegen Chili dat met 3-0 wordt
geklopt.
PRO SHOTS
In actie namens Arsenal in een bekerduel met Rotherham United.
PRO SHOTS

LANGUAGE: DUTCH; NEDERLANDS"
163430220,2015-06-27T00:00:00,"'Werknemer is geen kostenpost, maar mens van vlees en bloed'",8,Algemeen Dagblad,,DEBORAH JONGEJAN,,Nieuws,,1366,,"Asscher gelooft in meer vaste contracten door nieuwe wet

Met zijn nieuwe wet Wet Werk en Zekerheid, die 1 juli ingaat, wil minister
Lodewijk Asscher ervoor zorgen dat meer mensen een vaste baan krijgen. Zijn
magnum opus wordt nu al van alle kanten beschoten. Het AD confronteert hem met
de kritiek van mensen die er weinig goeds van verwachten.

Het is alsof zijn kindje voor het eerst naar school gaat. Heel spannend, vindt
minister Lodewijk Asscher. Over een paar dagen gaan de nieuwe spelregels voor
flexwerk en ontslag in, een van de grootste hervormingen van dit kabinet. Het
was de liefdesbaby van Asscher, de vakbonden en werkgevers, die 2 jaar geleden
samen het sociaal akkoord sloten. Maar inmiddels lijkt alleen de minister van
Sociale Zaken nog te vertrouwen op een goede afloop. Deze krant legt problemen
uit de praktijk aan hem voor.

Gerben van Spengen, sjorder in de Rotterdamse haven: ,,Deze wet schept alleen
maar onzekerheid onder werknemers. Ikzelf moet er uit voor een halfjaar, na drie
jaarcontracten te hebben gehad. Er wordt dus zwaar misbruik van deze wet
gemaakt.''

,,Dit is juist niet de bedoeling,'' reageert Asscher. ,,We hebben onszelf
wijsgemaakt dat het blijkbaar normaal is om iemand steeds een tijdelijk contract
te bieden. Er was iemand die 25 jaar op de universiteit werkte, zonder vast
contract. Willen we dat werkelijk? Het is helemaal niet in het belang van
bedrijven. Die willen werknemers die zich veilig voelen, loyaal en betrokken
zijn. Je ziet bij mensen met onzeker werk juist meer stress en ziekteverzuim.''


Zijn het slechte werkgevers die hun tijdelijke krachten nu snel dumpen, voordat
ze hun een vast contract moeten bieden?

,,Niet altijd. Een klein bedrijf dat de crisis amper heeft overleefd, moet zijn
eigen afweging maken. Maar sommige bedrijven gaan er asociaal mee om. Die zien
mensen alleen als kostenpost, niet als vlees en bloed. Het wordt heel spannend
hoe de wet uitpakt, want ik heb veel verhalen gehoord als dat van de sjorder.''


U kunt werkgevers niet dwingen.

,,Werkgevers hebben het sociaal akkoord ondertekend waarin dit is afgesproken.
Als je er willens en wetens voor kiest om mensen meer zekerheid te geven,
verwacht ik ook dat je daar je best voor doet. Jouw handtekening staat eronder,
dus zorg dat het een succes wordt. Ik hoor veel geklaag van lobbyclubs, maar ik
heb meer aan constructieve oplossingen. Werkgevers moeten zich gewoon aan de wet
houden.''

Chantal van Schaagen, werkzaam bij Dienst Uitvoering Onderwijs (DUO) in
Groningen: ,,Per 1 januari 2016 is mijn payrollcontract opgezegd, nadat ik 8,5
jaar bij de overheid had gewerkt. Ineens is bepaald dat mijn werk 'niet
structureel' is. Hoe kan de heer Asscher dit laten gebeuren?''

Asscher: ,,We moeten toegeven dat bij de overheid de afgelopen decennia het
managementdenken heel groot is geworden. Vaak was er een vacaturestop en nam de
overheid mensen in dienst via een payrollcontract. Het is heel zuur dat er nu
mensen buiten de boot vallen, heel onrechtvaardig. Daarom kijken we hoe we ze
kunnen helpen een andere baan te vinden. Ik voel me verantwoordelijk om ze niet
aan hun lot over te laten. En laten we niet vergeten: zonder deze wet waren de
payrollers er allemaal uitgevlogen, nu hebben dertig van hen een vast
contract.''

Hoe controleert u of het werk van Chantal straks niet door een ander wordt
gedaan?

,,Dat kan ik niet zelf controleren. Maar als er iemand wordt ontslagen en
vervangen door een flexwerker, dan hoop ik dat vakbonden of collega's dat
melden. Deze wet moet ervoor zorgen dat mensen die vast werk doen een vaste
aanstelling krijgen. Dit moet een succes worden, anders zal ik de wet aanpassen.
Na 3 jaar ga ik dit beoordelen, ik geef het nu eerst een kans.''

Maar nu worden er al mensen ontslagen. Baart u dat geen zorgen?

,,Ja natuurlijk. Het baart me zorgen voor hen persoonlijk en als het maatgevend
is voor de rest. Kijk, geen wet kan ervoor zorgen dat iedereen opeens een vast
contract krijgt. Bedrijven anticiperen nu op de grote veranderingen. Maar ik
hoor de laatste week ook goede verhalen. RTL heeft bijvoorbeeld keurig in de cao
afgesproken dat mensen na 2 jaar een vaste aanstelling krijgen. Andere bedrijven
nemen uitzendkrachten in dienst, tegen de trend in.''

Leerkracht Mike Gruijters uit Heel: ,,Als vervanger in het basisonderwijs sta ik
na drie vervangingen op straat voor een halfjaar. Basisscholen hebben geen
budget om mensen aan te nemen. De wet is bedoeld om werkgelegenheid te creëren,
maar deze werkt averechts. Hoe moeten scholen nu aan een vervanger komen?''

Asscher: ,,In het oosten van het land hebben scholen een grote groep
invalkrachten in dienst genomen, die een pool vormen om de scholen in de regio
te bedienen bij ziekte. Een flexpool, maar dan met vaste krachten. Scholen
kunnen in de nieuwe cao ook afspraken maken over min-maxcontracten. Dan bied je
iemand een minimaal aantal uren werk en heb je niet te maken met de regel dat je
na 2 jaar een vast contract moet geven.''

Intussen staat Mike op straat.

,,Voor hem ziet het er misschien nog niet goed uit. Maar ik ben ervan overtuigd
dat het onderwijs fatsoenlijk met mensen om kan gaan. Natuurlijk zijn er
flexwerkers nodig om een griepgolf op te vangen, maar ik heb te vaak gezien dat
er werd bezuinigd ten koste van de juf. Je moet niet onderschatten wat die
onzekerheid doet met mensen. Een invaljuf die er een andere baan bij moet nemen,
omdat ze niet weet of ze de huur kan betalen. Dat is niet goed voor de juf, maar
ook niet voor de kinderen. Je wilt dat zij zich op haar vak kan concentreren,
niet op hoe ze rond moet komen.''

Erik Wegdam, directeur van het Hengelose hoveniersbedrijf Twenthe Plant: ,,In de
winter ligt bij ons het werk stil. Tot nu toe mocht ik mensen een tijdelijk
contract geven en na de winter weer in dienst nemen. Dat kan nu niet meer,
waardoor ik tot mijn spijt vijftig goede vakkrachten moet laten gaan. Een vast
contract is voor ons financieel niet haalbaar, omdat we in de winter geen omzet
draaien.''

Asscher: ,,Seizoensarbeid is een aparte tak van sport. In bungalowparken en de
landbouw loopt men tegen dezelfde problemen aan, daar ben ik veel mee bezig. Het
is mogelijk om een uitzondering te krijgen op de regel dat je een vast contract
moet bieden. Ik heb net nog een uitzondering toegekend voor remplaçanten, de
mensen die als vervanging in een orkest spelen. Kom dus naar me toe, als
werkgevers en werknemers samen. Ik wil het gesprek altijd aangaan, maar alleen
op voorwaarde dat alle belangen worden gediend.''

Voert u geen achterhoedegevecht? Volgens VVD-fractieleider Halbe Zijlstra zijn
flexibele dienstverbanden de norm.

,,Als hij gelijk heeft, heb je straks acht miljoen flexwerkers en zzp'ers.
Allemaal mensen die geen huis kunnen kopen en niet weten of ze de huur kunnen
betalen. Een kleine groep heeft het heel goed, maar de massa is onzeker. Dat is
Halbes droom, een Amerikaanse samenleving zonder bescherming.

,,Ik denk dat sommige grote bedrijven dat best aantrekkelijk zullen vinden, maar
wat mij betreft moeten zij zich in een ander land vestigen. Nederland moet niet
proberen de strijd om het goedkoopste werk te winnen van China. We moeten het
hebben van hardwerkende mensen, die betrokken zijn en daar ook wat voor
terugkrijgen.''

Werkgevers zijn huiverig om mensen in vaste dienst te nemen, onder meer omdat ze
zieke werknemers 2 jaar moeten doorbetalen.

,,Ik ken veel ondernemers die daar tegen aan hikken, vooral de kleintjes. Als je
enige werknemer ziek wordt en de vervanger vervolgens ook, kun je failliet gaan.
Daar wil ik wat aan doen. Kleine ondernemers zouden 1 jaar zelf moeten betalen
en dan regelen we het tweede jaar collectief, dus met overheid, werkgevers en
werknemers.''

De VVD ziet dat totaal niet zitten. Uw coalitiegenoot wil alle ondernemers
slechts 1 jaar doorbetalen bij ziekte.

,,Ik vind niet dat de zieke werknemer ervoor moet opdraaien, die kan er ook niks
aan doen. Ik moet dus eerst een deal maken in de coalitie. Ik denk niet dat dit
voor de zomer lukt, maar ik ben optimistisch dat we eruit komen.''

'Ja, ik hoor ook verhalen over bedrijven die hun tijdelijke krachten nu snel
dumpen. Sommige gaan er asociaal mee om'




VIEW ORIGINAL PAGE: ,

GRAPHIC: Minister Lodewijk Asscher: 'Werkgevers hebben hun handtekening gezet
onder het sociaal akkoord, zij moeten de nieuwe wet nu tot een succes maken.'
FOTO PIM RAS

LANGUAGE: DUTCH; NEDERLANDS"
163430221,2015-06-26T00:00:00,"Ali had geluk, wie volgt?",8,Algemeen Dagblad,,NATASJA DE GROOT,,Nieuws; Blz. 16,,494,,"Hulp nodig om kloof tussen lager en hoger opgeleiden te overbruggen

De kloof tussen laag- en hoogopgeleiden in Nederland groeit. Armoede en
werkloosheid hebben steeds meer laagopgeleiden in hun greep. Die trend ombuigen
lukt alleen met een combinatie van overheidsmaatregelen en een helpende hand uit
het bedrijfsleven.

De gevluchte Iraniër Ali Jalilian (33) had geluk. Kerkelijke organisaties en de
gemeente Lansingerland trokken zich zijn lot aan. Zij vroegen de eigenaren van
de grootste kwekerij van potorchideeën ter wereld, SO Natural uit Moerkapelle,
om Ali te helpen.

Het bedrijf levert wekelijks 200.000 orchideeënplanten, vooral aan buitenlandse
klanten en heeft 260 medewerkers in dienst, onder wie nu ook Jalilian. ,,We zijn
erg blij met hem. Hij doet zijn werk goed, heeft zich snel de taal machtig
gemaakt,"" vertellen directeur Martin en zijn broer Johan Smaal, die Ali
begeleidt.

Martin Smaal: ,,Mensen realiseren het zich niet altijd, maar zonder een beetje
hulp van buitenaf is het soms moeilijk om het op eigen kracht te redden. Als je
elke dag op de bank zit en vijftig brieven schrijft en evenveel afwijzingen
ontvangt, doet dat ook iets met je als mens.""

Kloof

Hulp van buitenaf is er lang niet voor iedereen die het moeilijk heeft op de
arbeidsmarkt. In het rapport De onderkant van de arbeidsmarkt in 2025 zien het
Centraal Planbureau (CPB) en het Sociaal en Cultureel Planbureau (SCP) de kloof
tussen hoger en lager opgeleiden alleen maar groeien. Een fors deel van de ruim
twee miljoen werkenden en werkzoekenden met een laag opleidingsniveau heeft het
zwaar op de arbeidsmarkt. Het risico op werkloosheid is voor hen nu al 1,5 keer
zo hoog als gemiddeld en zij hebben vaker dan anderen onzeker en laagbetaald
werk.

De toekomst ziet er voor veel laagopgeleiden niet beter uit, voorspellen de
onderzoekers. De kloof op de arbeidsmarkt wordt de komende jaren eerder groter
dan kleiner: de ongelijkheid in uurloon neemt verder toe, ook zal de
ongelijkheid in werkloosheid toenemen.

Volgens het SCP en CPB kunnen bedrijven helpen, maar zou ook de overheid
maatregelen kunnen nemen om een brug te slaan. Bijvoorbeeld door het minimumloon
minder sterk te laten stijgen. Dat stimuleert de vraag van werkgevers naar
laagopgeleiden.

Ook kan de overheid scholing van laagopgeleiden bevorderen, zodat die
gemakkelijker de stap naar een wat beter betaalde positie kunnen maken.

Een andere mogelijkheid is het afsplitsen van laaggeschoolde taken uit
hooggeschoold werk te stimuleren, zodat er meer banen voor laagopgeleiden
ontstaan.

Martin Smaal geeft graag het goede voorbeeld: ,,We zijn gewoon een bedrijf dat
winst moet maken, maar het is fijn dat we Ali op deze manier op weg kunnen
helpen. Iedereen verdient een eerlijke kans, zoals wij die ook hebben gekregen.
We hopen dat andere bedrijven en de overheid ook een handje willen helpen om die
kloof een beetje te overbruggen.""

Risico op werkloosheid is voor lager opgeleide anderhalf keer zo groot

GRAPHIC: Ali Jalilian (rechts) vond werk in de orchideeënkwekerij van Johan
Smaal (links) en zijn broer Martin.
FOTO FRANK DE ROO

LANGUAGE: DUTCH; NEDERLANDS"
163430223,2015-06-25T00:00:00,Duurdere producten door btw-verhoging,8,Algemeen Dagblad,,,,Economie; Blz. 22,,210,,"Een btw-verhoging naar 21 procent van goederen en diensten die niet tot de
primaire levensbehoeften behoren, kan ertoe leiden dat deze producten 14 procent
duurder worden.

Dat heeft het Centraal Bureau voor de Statistiek (CBS) becijferd. Bouwdiensten,
bloemen en planten en bioscoopbezoek stijgen mogelijk in prijs. Maar ook het
openbaar vervoer, dat nu nog onder het lage btw-tarief valt, wordt mogelijk
duurder.

Of de prijsverhoging daadwerkelijk doorzet, is volgens het statistiekbureau mede
afhankelijk van de bereidheid van consumenten om deze producten tegen een hogere
prijs te kopen. Niet alle bedrijven zullen daarom een belastingverhoging
doorrekenen, verwacht het CBS.

Als de gehele verhoging wel zou worden doorberekend, kan dit een jaar lang een
verhogend effect van 0,9 procentpunt hebben op de inflatie.

Ruim 20 procent van onze consumptieve bestedingen valt onder het lage
btw-tarief, waarvan 6,4 procent producten zijn die niet tot de primaire
levensbehoeften behoren.

Vrijwel alle brancheorganisaties van sectoren die getroffen worden door de
voorgenomen btw-verhoging, reageren afwijzend. Zij voorspellen ernstige gevolgen
voor de omzet en werkgelegenheid als het lage btw-tarief op veel producten wordt
afgeschaft.




VIEW ORIGINAL PAGE:

LANGUAGE: DUTCH; NEDERLANDS"
163430224,2015-06-24T00:00:00,Brieven,8,Algemeen Dagblad,,,,Service; Blz. 25,,458,,"Wereld ontploft, Kamer mort om frisdrankje

'Bitter lemon moet terug' (AD 23-6). Het kabinet zit midden in een crisis met
Griekenland, er zijn problemen met de gaswinning in Groningen, IS vecht in het
Midden-Oosten, er is werkloosheid en er zijn problemen in de zorg. Bovendien
zijn er de nodige perikelen rond Kamervoorzitter Van Miltenburg. En dan maakt
men zich druk over het wel of niet schenken van een glaasje bitter lemon in de
Tweede Kamer.

N. Hoogenboom, Mijnsheerenland.

Dit toont de waanzin aan van sociale media

De smartphone van mijn 14-jarige zoon lijkt te ontploffen onder de twitter- en
facebookberichten. Ik zeg hem dat hij het er maar druk mee heeft. Het blijkt te
gaan om een mevrouw uit de Tweede Kamer die haar mening geeft over een
frisdrankje. Wat een krankzinnigheid. Regelmatig wordt mij gevraagd waarom ik
niet meedoe met de sociale media. Maar niemand hoeft te weten wanneer en wat ik
ga eten, naar het toilet ga, ga douchen, hoe geweldig mijn vakanties zijn, wat
ik wel of niet van mijn werkgever vind en dat ik nu boodschappen ga doen. Ik doe
liever wat nuttigs.

L. de Koning, Roosendaal.

Er zit kennelijk brood in zieligheidsindustrie

'Lisa, voeten van de bank en aan de slag' (Brieven 23-6). Misschien kan Lisa van
19, die zegt niet te kunnen werken vanwege autisme en stemmingsstoornissen, een
baan vinden in de zorg. De zieligheids- en gekwetstenindustrie is kennelijk een
snel groeiende bedrijfstak. Ze kan haar tijd dan besteden met het aanhoren van
zielige klaagverhalen. Daar hoeft ze niet eens de bank voor af te komen.

J. van den Berg, Haastrecht.

Maar hoe legt hun premier het thuis uit?

'Grieken buigen toch' (AD 23-6). Hoe aandoenlijk, die foto waarop EU-president
'opa' Juncker zijn 'kleinzoon', de Griekse premier Tsipras, een tikje op de wang
geeft. En nu maar zien hoe die laatste het thuis uitlegt als zijn 'victorie'.

J. Goedhart, Leusden.

Misschien moet ze een moestuintje beginnen

Zes overlevenden van de Duitse concentratiekampen en een aantal onderduikers
raken eind van dit jaar door bezuinigingen hun zorgpakket kwijt. Onder hen de
92-jarige Lynn Wallis (AD 22-6). De zorgbobo's daarentegen blijven voorzien van
riante salarissen, bonussen en vertrekpremies. Misschien dat deze zakkenvullers
een deel van hun inkomen kunnen inleveren, zodat Wallis en haar lotgenoten
voorzien kunnen blijven van de zorg die ze nodig hebben. Als de renovatie van
het optrekje van onze koning 73 miljoen euro moet kosten in plaats van de
beoogde 35 miljoen, dan is er ineens geld genoeg en moeten we daar vooral niet
moeilijk over doen. Het is een schande hoe er met mensen wordt omgegaan. Moeten
Lynn Wallis en de anderen soms een moestuintje beginnen?

Jan van Steenhoven, Oosterhout.




VIEW ORIGINAL PAGE:

LANGUAGE: DUTCH; NEDERLANDS"
163430225,2015-06-24T00:00:00,1,8,Algemeen Dagblad,,,,Nieuws,,50,,"jaar is de 22-jarige Alexa Morra niet welkom in de openbare bibliotheken in haar
regio. Dat bepaalde de rechter in het Canadese Windsor. De werkloze Morra nam in
bibliotheken stiekem haar eigen seksshowtjes op en verspreidde de opnames via
het internet om geld te verdienen.




VIEW ORIGINAL PAGE:

LANGUAGE: DUTCH; NEDERLANDS"
163450724,2015-07-04T00:00:00,[Haagse rellen Nu de belastinghervorming van de baa...]*,4,De Volkskrant,,,,Opinie en Debat,,1969,,"Haagse rellen

Nu de belastinghervorming van de baan is en 5 miljard euro dreigt te worden
uitgedeeld zonder dat daar een 'hervorming' tegenover staat,

is het misschien een idee (een gedeelte van) dat geld te besteden aan een cadeau
aan de Nederlandse samenleving in de vorm van een serieuze aanpak van
discriminatie en werkloosheid onder allochtone jongeren.

J. Jonker Roelants, Den Haag

Haags feestje

Zowel Maarten Zeegers in zijn verslag als de koppenmaker ('Dit is beter dan een
festival, toch?', Ten eerste, 3 juli), maken glashelder wat er aan de hand is in
de Haagse Schilderswijk. Massale vernielingen dienen we voortaan op te vatten
als een volksfeest. Dit is een geheel nieuwe visie, die vanzelfsprekend tot een
nieuwe benadering dient te leiden.

Inzet van mobiele eenheden is kennelijk achterhaald, want dat schijnt de
feestvreugde slechts te verhogen. Is het een idee om uit de gearresteerden dan
maar een feestcommissie samen te stellen? Dat geeft misschien nog enige
structuur aan een compleet losgeslagen en losgezongen bende.

Henk Schell, Bennebroek

Echte Hollanders

'Er lopen ook een paar Nederlanders tussen', observeert uw verslaggever Maarten
Zeegers als hij in zijn rapportage over de onlusten in de Haagse Schilderswijk
een groep van driehonderd onruststokers typeert. ' Driekwart daarvan is
Marokkaans, de rest Turks, Surinaams of Antilliaans'. Zeegers eindigt zijn
verslag met de conclusie dat achter het geweld 'een veel dieper gevoel' schuilt
'dat allochtonen eigenlijk helemaal niet welkom zijn in Nederland'.

Het helpt niet bepaald als de schrijver van deze inlevende conclusie zelf de
onruststokers op basis van hun uiterlijk indeelt in Nederlanders en
niet-Nederlanders. Dat is alleen correct als de verslaggever de paspoorten van
de onruststokers heeft gecontroleerd en daaruit zou blijken dat heel toevallig
alleen de blanke personen over een Nederlands paspoort beschikken.

Mocht dat niet het geval zijn, dan wordt hier gesuggereerd dat een Nederlands
paspoort niet voldoende is om in aanmerking te komen voor het Nederlanderschap.
En dat is een boodschap die uw krant niet past.

M. van der Jagt, Amsterdam

Etnisch registreren

Elke vorm van racisme en discriminatie is verwerpelijk en kwalijk. Net als
uitsluiting of erger op basis van nationalisme, cultuur, religie of ideologie.
En van principes als gelijke behandeling van verdachte individuen en
proportionaliteit bij het toepassen van geweld mag nooit worden afgeweken.

Alleen, wat te doen als bepaalde etniciteiten oververtegenwoordigd zijn in de
misdaadstatistieken? Mag je dan niet aan 'profiling' doen? In termen van
risicogroepen denken en daar extra de aandacht op richten? Wat kan er dan anders
worden gedaan qua goed risicomanagement? En wat mogen we van ons Nederlanders,
incluis onze etnisch-culturele minderheden, verwachten, bij het aanpakken van
misdaad?

H. Buist, Amersfoort

Griekse gaven

'Timeo Danaos et dona ferentes.' 'Ik vrees de Grieken, al komen ze met
geschenken.' (Vergilius over het paard van Troje.)

J. Bijlmer, Eindhoven

Griekse kinderen

Volgens Europese kinderombudsmannen slaat de armoede bij de kinderen in
Griekenland genadeloos toe.

Kinderen zoeken hun voedsel zelfs in vuilnisbakken. Onafhankelijk van de uitslag
van het referendum blijkt nu dat kinderen het kind van de rekening zijn
geworden. Het is nu geen politiek probleem, maar een humanitair probleem
geworden.

P. Bakx, Tilburg

Opvang in eigen regio

Wat is een beter moment om te pleiten voor opvang in de eigen regio dan aan het
begin van de grote vakantie? Terwijl de randen van Europa overspoeld worden met
wanhopige mensen uit Azië en Afrika, reizen Europeanen massaal af naar het
buitenland.

Het werkt vervreemdend: die grote, elkaar kruisende stromen, die bestaan uit
mensen die op zoek zijn naar geluk. Alleen valt volstrekte uitzichtloosheid en
angst voor vervolging niet onder dezelfde noemer als het doorbreken van de
dagelijkse sleur en het krijgen van een bruine teint.

De overgave waarmee veel mensen in mijn directe omgeving over de aarde
uitzwermen, de snelheid waarmee onze atmosfeer door al die verplaatsingen met
broeikasgassen wordt volgepompt en de omvang van het beslag dat hiermee wordt
gelegd op de spaarzame ruimte is schrikbarend en adembenemend.

Zo bestaat er al jarenlang consensus over de invloed van de klimaatverandering
op de landbouw in het Midden-Oosten en heeft onze onlesbare dorst naar olie in
die regio maatschappelijk gezien een buitengewoon ontwrichtende werking.

Het is dan ook schrijnend als we tegen die achtergrond doodleuk doorgaan met ons
massaal te verplaatsen.

Daarom pleit ik in de toekomst voor opvang in de eigen regio voor de vele
reislustige Nederlanders in de hoop dat het leed van andere mensen (nu en in de
toekomst) daardoor een klein beetje verzacht wordt.

Aleid Offerhaus, Amstelveen

Bajesbieb blijft, maar anders

Özcan Akyol schreef dat de Dienst Justitiële Inrichtingen (DJI) de
bajesbibliotheken in Nederland wil sluiten omdat 'toegang tot literatuur' een
'overbodige luxe' zou zijn (O&D, 12 juni). Gelukkig is dit niet het geval: leren
en lezen vindt DJI juist erg belangrijk. De bibliotheek verdwijnt dan ook niet,
maar wordt digitaal.

Om gedetineerden zo goed mogelijk voor te bereiden op een terugkeer in de
maatschappij, krijgen zij meer eigen verantwoordelijkheid. Een van de onderdelen
daarvan is dat gedetineerden vanaf 2017 de beschikking krijgen over een digitale
bibliotheek met volop boeken, kranten, tijdschriften en literatuur.

Het idee achter de digitalisering van de bibliotheek is dat gedetineerden beter
opgewassen zijn tegen de eisen die de moderne maatschappij aan hen stelt. De
toegang tot literatuur wordt dus niet afgeschaft, alleen de manier waarop ze
toegang krijgen tot literatuur verandert. Net als in de rest van de samenleving.


Gedetineerden die moeite hebben met digitale middelen worden ondersteund door
medewerkers. Als traditionele bajesbibliotheken gaan sluiten - iets wat
overigens pas gebeurt als de digitale bibliotheek beschikbaar is - nemen
reïntegratiecentra de functie over van de bibliotheken als sociale
ontmoetingsplaats. Hier geven medewerkers en vrijwilligers de menselijke
ondersteuning en begeleiding die ze eerst fysiek in de bibliotheek kregen.

Wordt de bajesbibliotheek anders? Jazeker. Maar ook in de gevangenis van de
toekomst is literatuur een belangrijk onderdeel van de resocialisatie van
gevangenen. Akyol hoeft zich dus geen enkele zorgen te maken over de toegang van
gedetineerden tot literatuur.

Angeline van Dijk, directeur Gevangeniswezen, Dienst Justitiële Inrichtingen

Zó geef je muziekonderwijs

Wim Witteman pleit ervoor dat conservatoria muziekdocenten gaan afleveren die
geschikt zijn om op de basisschool les te geven (O&D, 27 juni). Maar dat zal
niet het gewenste effect hebben. Kinderen waarderen een leerkracht van buitenaf
altijd minder dan de eigen leerkracht. Bovendien ontwikkel je maar weinig met
één keer les per week. Het moet van de leerkracht zélf komen.

Elke leerkracht basisonderwijs moet noten kunnen lezen en op eenvoudig niveau
een instrument kunnen bespelen. Elke dag zo zuiver mogelijk zingen met de klas
en één keer per week eenvoudig instrumentaal samenspel, waarbij de kinderen
leren naar elkaar te luisteren en hun bijdragen op elkaar af te stemmen.

Dit kan alleen bereikt worden als op de pabo het muziekonderwijs op het bereiken
van dit niveau wordt afgestemd. Daar is wat meer voor nodig dan enkele uurtjes
in de gehele opleiding. Mogelijk is het echter wel, als er wat minder aan
zelfevaluatie wordt gedaan en meer aan het vergroten van praktische
onderwijzersvaardigheden.

'Vooral veel lichte muziek', zoals Witteman bepleit, is absoluut geen noodzaak.
De maatschappij bestookt ze daarmee al voldoende. Gebleken is dat het spelen van
Balkanmuziek of muziek uit de Renaissance de kinderen evenveel plezier kan
geven. Of muziek wordt gewaardeerd hangt enkel en alleen samen met de wijze
waarop de leerkracht dit presenteert.

Ben Hamerling, Beuningen

Veteranendag

Wat jammer dat er maar een foto en twee regels onderschrift zijn besteed aan
Veteranendag (Ten eerste, 29 juni). Een evenement dat meer bezoekers trekt dan
menig festival, waar wel een hele middenpagina ruimte voor is. Het had de krant
gesierd als die ook wat meer aandacht voor veteranen had gehad. (U ziet, ik
vraag niet eens om respect...)

Derck Jan van Emmerik,

Bennekom, Libanonveteraan

Schoffelen is voor dommen

Ruud van Ling klaagt. Hij vindt tuinieren heel hard werken, hij zegt dat het
bakken vol met geld kost en 'de jonge mensen vinden er niets aan' ('Daar sta je
met je eigenheimers', O&D, 29 juni) Hier een paar tips voor alle Van Linges in
Nederland.

Hij heeft met zijn vrouw een tuin van 300 vierkante meter. Genoeg om een
weeshuis te voeden. Ik heb met de buren een groentetuin van 50 meter, en dat is
meer dan genoeg. Duur? Nee hoor. 10 euro per jaar geef ik uit. Koop geen
bestrijdingsmiddel. Wordt de kool opgevreten door een beest: zet het verderop,
wacht een jaartje of neem geen kool meer.

Veel tijd? Nee hoor. Als ik een uur per week bezig ben is het veel. Een grote
opbrengst is helemaal niet nodig. Ik sproei niet, tenzij de plantjes bijna dood
gaan.

Spitten doe ik niet; ik gooi er ieder jaar wat eigen compost op die ik wat door
de grond rommel. Schoffelen is voor de dommen; dat is nergens voor nodig. Als ik
zin heb doe ik het, of ik trek de grootste onkruiden er gewoon met de hand uit.
Tot slot: deel de 300 meter tuin met tien man. Zet een bankje in je tuintje,
biertje erbij, zoek contact met die jongelui en laat het waaien. Een relaxte
zomer gewenst!

Luuk Preijde, Ede

Vergane glorie

De Bankrashal in Amstelveen gaat tegen de vlakte. Oud-volleyballer Ron Zwerver
blikt terug op de tijd waarin deze sporthal zo'n belangrijke rol speelde (Sport,
1 juli). Nog voordat de volleyballers hier furore maakten was de Bankrashal in
het midden van de jaren zeventig een heuse basketbal- tempel. Theo Kinsbergen,
de man achter het bedrijf Kinzo, bracht Amerikaans basketbal naar Nederland.

Bij Kinzo Amstelveen speelden mensen als Owen Wells, Joe Wallace, Danny Cramer,
Albert Pluym en Everett Fopma. Amerikanen en Nederlandse Amerikanen door elkaar.
Het Nederlandse basketbal kreeg hierdoor een enorme impuls. Was het tot dan toe
allemaal wat suf binnen deze sport, opeens was het elk weekeinde een spetterend
feest in de eredivisie. Spektakel met weergaloze acties en spectaculaire dunks,
ongekend voor Nederlandse begrippen.

De Bankrashal was ieder weekeinde afgeladen, de tribunes waren tjokvol, elke
wedstrijd weer. Nadat Kinzo Amstelveen tweemaal kampioen was geworden daalde het
stof weer neer en is het Nederlandse basketbal geen schim meer van wat het toen
ooit is geweest. Vergane glorie, net als de Bankrashal.

Tom van den Broeke, Haarlem

Asociale btw

Toen ik eind jaren zeventig college liep in Leiden, bij mr. Koos Reugebrink,
hield hij ons voor dat de Wet op de omzetbelasting (btw), die hij toen net had
opgesteld, de meest asociale belastingwet van Nederland was. Hij was destijds
ambtenaar bij Financiën en hoogleraar belastingrecht. Hij schreef de wet in
opdracht van de minister. De staat had geld nodig en de bestaande wetten
leverden niet genoeg op voor de schatkist.

Reugebrink zei: 'Stelt u zich eens voor: een zwerver die geen cent bezit en
niets verdient, vindt een gulden op straat en uitgehongerd als hij is, koopt hij
een brood. En nu komt het: zelfs van die arme ziel wil de staat nog belasting:
omzetbelasting.' Als je je gehele inkomen met je gezin moet consumeren, drukt
die belasting natuurlijk veel zwaarder dan bij iemand die veel daarvan kan
sparen. Toch verhoogt men steeds de btw-tarieven, en zonder veel protest van wie
men dat zou mogen verwachten.

P.J. Baars, fiscalist, Den Haag

* Vervangende titel / Replacement title




VIEW ORIGINAL PAGE: ,

LANGUAGE: DUTCH; NEDERLANDS"
163450725,2015-07-04T00:00:00,Huurders en corporaties positief over plan Blok,4,De Volkskrant,,,,Ten Eerste; Blz. 8,,165,,"Woningmarkt

Het kabinetsplan om corporatiehuren te verhogen op basis van woningkwaliteit in
plaats van huurdersinkomen is 'een grote stap in de goede richting'. Dat hebben
huurdersorganisatie Woonbond en de vereniging van woningcorporaties Aedes
vrijdag laten weten. Blok wil vanaf juli 2016 de huren van relatief goedkope
corporatiewoningen harder laten stijgen dan die van dure. Corporatiehuren
stijgen dan gemiddeld met maximaal 1 procent boven de inflatie. Blok sluit
daarmee aan bij het 'sociaal huurakkoord' dat de Woonbond en Aedes in juni
sloten. Zij zijn wel teleurgesteld dat de minister particuliere verhuurders wil
toestaan huren met 2,5 procent per jaar op te krikken. 'Huurders bij
particulieren betalen vaak al meer', zegt directeur Ronald Paping van de
Woonbond. Bloks suggestie om inkomens van sociale huurders om de vijf jaar te
toetsen en iedereen die meer verdient dan 38.900 euro een extra verhoging van 4
procent op te leggen, keuren zij af.




VIEW ORIGINAL PAGE:

LANGUAGE: DUTCH; NEDERLANDS"
163450726,2015-07-03T00:00:00,Voor een slechte woning kan de huur omlaag,4,De Volkskrant,,TJERK GUALTHÉRIE VAN WEEZEL,,Economie; Blz. 26,,508,,"Vijf vragen over Nieuw huurbeleid

Minister Blok wil de huursombenadering invoeren. Verhuurders bepalen dan per
huurder hoeveel zij meer moeten gaan betalen. Of minder.

Wat is de huursombenadering?

Bij een huursombenadering bepaalt de overheid de maximale stijging van de som
van de huurinkomsten per verhuurder. De verhuurders bepalen vervolgens op basis
van de kwaliteit van woningen hoe ze die stijging over hun huurders verdelen.
Klanten die relatief weinig betalen gezien de kwaliteit van hun woning gaan
flink omhoog terwijl iemand in een klein, slecht huisje met een relatief hoge
huur zelfs een verlaging kan krijgen.

In het plan van minister Blok, dat aansluit bij een akkoord tussen huurders en
corporaties, mag de huursom vanaf juli 2016 1 procent boven inflatie stijgen.
Individuele huren stijgen met de inflatie wanneer ze hoger zijn dan 80 procent
van het maximum op basis van het huurpuntenstelsel. En anders kunnen ze maximaal
2,5 procent omhoog.

Waarom zou je zo'n huursombenadering willen invoeren?

Door de relatief lage huurstijgingen van de afgelopen decennia betalen mensen
die al lang een sociale huurwoning bewonen vaak erg lage huren. Wanneer zo'n
woning vrijkomt, verhogen corporaties de huur soms wel met een paar honderd euro
per maand. Nieuwkomers hebben doorgaans dus een aanzienlijk hogere huur dan hun
buren.

Het wordt als onrechtvaardig ervaren dat jonge huurders vaak een paar duizend
euro per jaar meer betalen dan hun buurman. Zij houden ook erg weinig geld over
voor andere uitgaven. Maar vooral remt het de doorstroming binnen de
socialehuursector. Want verhuizen van de ene socialehuurwoning naar de andere
wordt bestraft met een hogere huur. Mede daardoor zitten er nu veel
alleenstaande ouderen in het huis waar ze ooit met hun gezin woonden.

Dus oudere mensen gaan de komende jaren meer huur betalen?

Waarschijnlijk wel. Volgens tegenstanders van de huursombenadering treft de
huursombenadering veel huurders met lagere inkomens. De voorstanders werpen
tegen dat die groep een beroep kan doen op huurtoeslag. En dat het voor hen in
de toekomst misschien zelfs goedkoper wordt wanneer ze naar een kleiner huis
verhuizen. Overigens blijkt uit berekeningen die Blok heeft laten uitvoeren dat
het systeem niet heel veel extra huurtoeslag zal gaan kosten.

Corporatieklanten met hoge inkomens zijn opgelucht.

Niet helemaal. Op dat punt wijkt Blok af van het voorstel van
corporatievereniging Aedes en huurdersclub de Woonbond. In plaats van jaarlijks
wil hij voortaan eens in de vijf jaar het inkomen van sociale huurders laten
checken. Wanneer zij meer verdienen dan de toelatingsgrens voor een
socialehuurwoning (nu ruim 38 duizend euro) wil Blok corporaties alsnog de
mogelijkheid geven de huur met 4 procent plus inflatie te verhogen.

Geldt dit ook voor bedrijven of particulieren die sociale huurwoningen verhuren?

De Woonbond en Aedes willen dat hun akkoord ook voor particuliere verhuurders
geldt. Maar Blok geeft hun de ruimte hun huren met 2,5 procent plus inflatie op
te trekken.




VIEW ORIGINAL PAGE:

GRAPHIC: De wijk Iewan in Lent, waar sociale-huurwoningen zijn opgetrokken uit
stro, leem en hout.
Foto ANP

LANGUAGE: DUTCH; NEDERLANDS"
163450727,2015-07-03T00:00:00,Is een opfriscursus staken nodig?,4,De Volkskrant,,PETER DE WAARD,,Economie; Blz. 23,,492,,"De kwestie


Uitkeringsinstantie UWV vergoedt cursussen helderziendheid en reïncarnatie,
waarmee werkloze 50-plussers hun positie op de arbeidsmarkt kunnen verbeteren.
Misschien zou het beter zijn aan werkende 50-plussers een opfriscursus
actievoeren te geven, zodat ze niet op straat worden gezet.



Nederlanders durven amper meer actie te voeren, laat staan nog serieus te
staken. Dat de politie de geplande acties bij het Grand Départ van de Tour uit
angst voor hoogoplopend maatschappelijk ongenoegen heeft afgeblazen is een teken
aan de wand. In Frankrijk wordt de Tour juist aangegrepen om industriële actie
te voeren. In ieder dorp staat een brommerrijder paraat die een alternatieve
omweg weet mocht de route zijn geblokkeerd.

Als de politie het werk neerlegt als de rellen in de Schilderswijk escaleren of
een verkrachter in een Veluws dorp rondsluipt, zou dat kwalijk zijn. Maar sport
is een geëigend doel, waarmee maximale aandacht met minimale schade wordt
verkregen.

Misschien was de politie bang voor de rechterlijke macht. Vorige week stelde de
Hoge Raad nog vast dat Nederland van alle EU-landen het stakingsrecht het meest
had ingeperkt. Hier mag alleen worden gestaakt als 'alle andere middelen zijn
uitgeput' en de acties van tevoren zijn aangekondigd. In de praktijk betekent
het dat stakingen alleen zijn toegestaan als niemand er last van heeft.

Nederlanders zijn eigenlijk ontwend nog in actie te komen. De generaties X en Y
hebben nooit barricaden beklommen en de babyboomers geloven het wel, zo vlak
voor het pensioen. Wie wat te klagen heeft, doet dat maar op de sociale media of
Radio 1 in Stand.NL. Het stakingswapen is zo bot geworden dat vakbond De Unie
dit jaar besloot het maar helemaal op te geven.

FNV en CNV staken nog wel, zoals nu in de metaal of bij de rijksambtenaren, maar
dat lijkt meer op prikacties waarvoor geen camerateam van de televisie nog
aandacht heeft. In de metaal zijn de acties vanwege de zomervakantie zelfs
opgeschort.

De meeste werknemers hebben niet meer de durf - of misschien ook geen zin - om
het werk neer te leggen, met rode verf 'Wij pikken het niet meer' op een laken
te schilderen en samen naar de Dam of het Binnenhof te trekken. Daarom hebben de
rijksambtenaren na vier jaar nog geen cao.

De Amerikaanse filosoof en taalkundige Noam Chomsky stelde dat 'als werknemers
onzekerder worden, ze niet zullen staken en hun meester blij en passief zullen
dienen'. Onzekerheid is sinds de crisis troef. Flexibele contracten zijn de norm
geworden en vaste de uitzondering, loonsverhogingen zijn uit den boze, allerlei
secundaire arbeidsvoorwaarden worden ingeperkt en de sociale zekerheid wordt
overhoop gehaald. In 2014 waren in Nederland 25 stakingen waar in totaal
tienduizend werknemers aan deelnamen.

Voor het zien van de gele trui draaft al gauw het veertigvoudige op.

Reageren?

p.dewaard@volkskrant.nl

Juist het stilleggen van de Tour de France

is geëigend protest




VIEW ORIGINAL PAGE:

LANGUAGE: DUTCH; NEDERLANDS"
163450730,2015-06-30T00:00:00,Kritiek Asscher op free-lance beleid NPO,4,De Volkskrant,,,,V Opening; Blz. 11,,79,,"'RTL netter'

Minister Lodewijk Asscher van Sociale Zaken en Werkgelegenheid heeft zich
kritisch uitgelaten over de manier waarop de publieke omroep (NPO) omgaat met
freelance medewerkers. In een interview met http://NU.nl stelt Asscher dat RTL
het 'netter aanpakt', doordat de commerciële omroep met de nieuwe cao tijdelijke
krachten na twee jaar in vaste dienst neemt. De minister zegt daar 'andere
verhalen' over te horen bij de publieke omroep.




VIEW ORIGINAL PAGE:

LANGUAGE: DUTCH; NEDERLANDS"
163450731,2015-06-25T00:00:00,Vervlogen droom,4,De Volkskrant,,DAAN HEERMA VAN VOSS,,V Opening,,1545,,"Van de ene op de andere dag - INTERVIEW: ANDRA NOLTE


Daan Heerma van Voss interviewt mensen die werkloos zijn geworden. In de
slotaflevering van de serie: ex-politieman Andra Nolte, die hard werd gevloerd
door een stresssyndroom.

De afspraak is in het huis van zijn adoptiemoeder Laura. In zijn eigen huis
heeft voormalig politiemedewerker Andra Nolte (34) al zes jaar niemand meer
ontvangen. Dat is zijn toevluchtsoord, zijn domein; daar is hij werkelijk
veilig. De laatste bezoeker moet zijn moeder zijn geweest, rekent hij terug.
Ooit zal hij breken met zijn kluizenaarschap. De eerste stappen zijn gezet:
tegenwoordig belt hij mensen op, en hij whatsappt. Maar een interviewer in zijn
huis? 'Daar ben ik nog niet klaar voor.'



Andra's moeder woont in een stille Utrechtse wijk, met straatnamen die verwijzen
naar Goethe, Dante en Molière. In de woonkamer is een hoekje ingeruimd voor
foto's van overleden familieleden, op de wc liggen wierookstokjes. Andra,
geboren in Paramaribo, op zijn derde levensdag in Nederland aangekomen, is door
Laura opgevoed.

Toen hij 14 was, kreeg hij zijn eerste fantasieën over een leven als agent. Een
jaar later werd hij politiejunior, in Overvecht. 'Ik had burgerbevoegdheden,
maar toch, ik liep wel in uniform en ik kwam achter de linten. Ik was lekker op
straat, hielp mee bij grote evenementen. Welk beeld ik van politiewerk had?
Gewoon, de toeters en bellen: boeven vangen, actie en mensen helpen natuurlijk.'
Andra heeft waterige, gevoelige ogen, zijn zwarte haar kent grijze plukken.

Waarom speelde u op uw 15de niet gewoon op straat?

'Dat deed ik ook wel, hoor. Maar de drang om echte dingen mee te maken was
uiteindelijk sterker. Achteraf wist ik misschien te vroeg dat ik agent wilde
worden. Want toen ik op mijn 19de, na eerst mijn mavo te hebben afgemaakt,
solliciteerde als agent, werd ik afgewezen omdat ze vonden dat ik niet genoeg
levenservaring had.

'Ik besloot een ander pad te kiezen, in de hoop dat ik er later als agent iets
aan had, want ik zou niet opgeven. Ik ging een mbo-studie volgen,
automatisering. Bij mijn tweede sollicitatie bij de politie, op mijn 23ste, werd
ik wel aangenomen.

'Maar al vroeg in de opleiding vertoonde ik tekenen van onzekerheid. Ik was
afwachtend, durfde geen risico's te nemen, geen fouten te maken. Ik kon de
theorie moeilijk in praktijk brengen. Ik weet nog goed: er was een vrouw
overleden en mijn maatje en ik moesten de familieleden interviewen, uitzoeken of
er aanwijzingen waren dat het geen natuurlijke dood was geweest. Ze waren nog
geen 24 uur op de hoogte van de dood van hun familielid en toen kwamen wij al
langs met allerlei confronterende vragen. Ik klapte dicht, mijn maatje moest het
alleen opknappen. Uiteindelijk kan ik zeggen: ik was niet voor politiewerk in de
wieg gelegd.'

Wie besloot dat u moest stoppen met de opleiding?

'Zij. Destijds was ik het er niet mee eens, later begreep ik het wel. In 2005
werd ik arrestantenverzorger. Weliswaar iets anders dan agent, maar zo kon ik
mijzelf toch nuttig maken, en ik mocht mijn uniform aan houden. Maar al snel
raakte ik geïsoleerd. Ik miste de collegialiteit, het ploeggevoel. Ik zat maar
vast op dat bureau. Een jaartje later raakte ik betrokken bij een vechtpartij;
een lastige verdachte bezorgde me een aantal gebroken ribben. Ik ben drie, vier
maanden uit de running geweest. Toen besefte ik ineens hoe kwetsbaar mijn
lichaam eigenlijk was, en hoe gevaarlijk het werk kon zijn. Toen begonnen ook de
slaapproblemen, de flashbacks, de nachtmerries.

'Ik schaamde me kapot. Op het werk was ik de jolige kerel, thuis stortte ik in.
Ik was ontzettend moe, ik kreeg last van angstaanvallen en hyperventilatie. Om
toch maar te kunnen slapen, ging ik drinken. Twee glazen bier, daar begon het
mee. Maar ik had steeds meer nodig om het gewenste effect te bereiken.'

Wanneer dacht u: dit gaat niet goed?

'Dat dacht ik helemaal niet. Mijn leven bestond uit werken en slapen, daartussen
bestond niets. Ik had geen privéleven, geen hobby's, geen vrienden, ik wilde
alleen maar slapen. Ik had niet in de gaten dat ik steeds meer alcohol nodig
had, daarvoor ging het te geleidelijk. Al met al heb ik dat drinken behoorlijk
lang volgehouden, van 2006 tot 2012. In 2012 dronk ik elke avond zo'n 2 liter
bier. Ik werd dan wel met spierpijn wakker, maar toch, ik had geslapen. Later
bleek dat ik volledig verkrampt had gelegen, en bovendien duidde mijn schorre
keel erop dat ik had geschreeuwd in mijn slaap.'

En overdag functioneerde u nog wel?

'Ja hoor, ze hebben me nooit kunnen betrappen op foutjes. Maar het vervelende
van alcohol: dat ruik je, ook de volgende ochtend. Een vent in een uniform met
een drankadem: niet handig.'

Wat was de uiteindelijke reden voor het ontslag?

'Ik was ongeschikt bevonden voor mijn functie, werd een risicofactor genoemd. In
2012 werd ik ontslagen. Ik heb een jaar WW gehad, daarna ben ik in de bijstand
terechtgekomen. Nu moet ik rondkomen van 900 euro per maand.'

Begreep u dat ze u ontsloegen?

'Ja, meteen. Ik was natuurlijk zwaar teleurgesteld, mijn wereld stortte in. En
ik was boos, heel boos. Op mijzelf. Ik schaamde me kapot, had geen doel meer. Ik
raakte depressief, bleef drinken. Ik kwam dagen mijn bed niet meer uit. Tot ik
op een dag in de spiegel keek en dacht: dit houd je niet lang meer vol. Ik ben
op zoek gegaan naar hulp. Ik ben in therapie gegaan, volgde cursussen
mindfulness, kreeg antidepressiva voorgeschreven. Het werkte, behalve dat ik nog
altijd slecht sliep. In 2014 werd vastgesteld dat ik aan een posttraumatisch
stresssyndroom (PTSS) leed.'

Wat veranderde die diagnose voor u?

'Het betekende een grote opluchting. Wat mij mankeerde had eindelijk een naam
gekregen. En als je weet wat het is, kun je er iets aan doen. Ik ging naar
zorginstelling Altrecht waar ze de stoornis behandelen. Hun therapieën werkten
tegen de nachtmerries, tegen de pleinvrees. En ze gaven me slaapmedicatie;
eindelijk sliep ik weer.'

Van welke trauma's heeft u eigenlijk last?

'Ik heb diverse reanimaties gezien, moordzaken meegemaakt...'

Meestal is een trauma gekoppeld aan een specifieke herinnering.

'Goed. Ik was nog maar een paar maanden in opleiding en ik moest al een plaats
delict bewaken, in mijn eentje. Het was donker, ik stond voor de tent waarbinnen
de kuil werd gegraven die later twee lijken zou opleveren. Iedereen wist dat ze
er lagen. Je voelde het. Die stille, donkere uren, die eenzaamheid... ik
verkeerde echt in doodsangst. Hier was ik totaal niet op voorbereid. Het kwam
destijds wel vaker voor dat een politiebureau bij gebrek aan personeel een blik
studenten opentrok, maar in mijn geval was dat funest. Er werd ook niet op
teruggekomen, niemand stelde vragen, ook niet toen ik begon met drinken. Ze
lieten me wegdrijven. PTSS was nog vrijwel onbekend toen, niemand was berekend
op de tekenen.'

Sprak u erover met collega's?

'Nee, ik zag het als zwakte om gebukt te gaan onder zoiets. Het is echt een
machowereld. Ik was die nacht nooit echt in gevaar geweest en toch had ik er die
nachtmerries over. Mijn oude vrienden van de opleiding weten nog steeds niet dat
ik last had van PTSS. Maar goed. Uit het oog, uit het hart.'

Heeft u sindsdien geprobeerd een baan te vinden?

'Zeker. Ik was me ervan bewust dat ik door thuis te zitten mijn depressie in
stand hield. Een baan zou mijn redding kunnen zijn. Maar ik kwam erachter dat
politie-ervaring niet in je voordeel werkt. Mensen die je cv bekijken, stoppen
met lezen als ze zien: politie. Ze denken dan: wij zitten niet te wachten op
zo'n agent. Vrijwel niemand kijkt welke functie de persoon binnen de politie
heeft gehad.'

En nu?

'Sinds april 2015 werk ik op vrijwillige basis bij de HEMA. Ik kwam in contact
met een project dat mensen die lang thuis zaten weer op de werkvloer zou
brengen. Ik reageerde binnen twee minuten en begon een dag later. Het is een
stage; twee maanden in de koffiecorner, twee maanden in de food-afdeling, twee
maanden winkel. Daarna ga ik er misschien vast in dienst. Rijk word je er niet
van, van die 50 euro per maand, maar het bevalt me zeer goed om weer in een
normale, gezonde omgeving te zijn, waar ik nieuwe mensen leer kennen. Ik kan
weer lachen.'

Weten de mensen van uw geschiedenis?

'Ja. Het is beter om eerlijk te zijn. Ik ga niet twee keer dezelfde fout maken;
me beter voordoen dan ik ben. De dingen zijn gelopen zoals ze zijn gelopen. Ik
heb mijn zwaktes, en die probeer ik te verbeteren. Al drie jaar heb ik geen
druppel gedronken. Ik heb niets meer om me voor te schamen.'

+++

Andra Nolte

De voormalig politiemedewerker kreeg tijdens zijn opleiding last van een
posttraumatisch stresssyndroom; doorwerken was onmogelijk. Hij raakte aan de
drank. Nu heeft hij zich teruggevochten. Hij drinkt al jaren niet meer en heeft
werk op vrijwillige basis met zicht op een vaste baan.

+++

Werkloos

Van oral historian Studs Terkel (1912-2008) verscheen in 1974 Working: People
Talk About What They Do All Day and How They Feel About What They Do, waarin
'gewone mensen' vertelden over hun werk. Terkel bracht met dat standaardwerk het
veranderende Amerika in kaart. Voor V begeeft schrijver Daan Heerma van Voss
zich in de wereld van de Nederlandse werklozen. Dit is het laatste van tien
interviews.

'Ik werd een risicofactor genoemd'




VIEW ORIGINAL PAGE: ,

GRAPHIC: Andra Nolte: 'Ik was boos, heel boos. Op mijzelf.'
Foto Ivo van der Bent

LANGUAGE: DUTCH; NEDERLANDS"
163450732,2015-06-25T00:00:00,JOHNNY CERES JR.,4,De Volkskrant,,,,V DIDU; Blz. 28,,52,,"DiDu

Alexis Tsipras

Hé jij ontheemde Trojaan
Met je achilleshiel

Vol tempelvocht
En natte drachmes

Laat jij nog je gouden
Twijgje zwiepen

Of lig je met je zeegodin
Te dwepen in een grot

Wat een reis zo hè
In je wolk van inflatie

Wel terugbetalen in munten hè
Niet in paarden dus, Zorba.




VIEW ORIGINAL PAGE:

GRAPHIC: Johnny Ceres jr.
Foto Getty

LANGUAGE: DUTCH; NEDERLANDS"
163450734,2015-06-23T00:00:00,Geachte redactie,4,De Volkskrant,,,,Opinie en Debat; Blz. 22,,647,,"Bidden om een baan

Grunbergs stelling dat menselijk werk dat door een machine kan worden
overgenomen feitelijk slavenarbeid is (VK 22.06) onderschrijf ik niet. Ten
eerste omdat een echte slaaf doorgaans niet werd betaald (hij kreeg voeding en
onderdak en niet veel meer), ten tweede omdat een ieder die werkt (ongeacht of
dit door een machine kan worden gedaan of niet) daarmee loonslaaf is en dus wél
wordt betaald.

Een héél verschil, en het zou fijn zijn als Grunberg aan al die loonslaven die
door de automatisering werkloos thuis zitten zou willen vertellen hoe zij hun
overvloed aan vrije tijd nu nuttiger kunnen gaan gebruiken.

En wat die gemakkelijke oneliner aan het slot betreft: betaald werk is volgens
mij niet hetzelfde als daarvan een afgod maken. Alhoewel... veel werklozen
bidden om een betaalde baan.

Alsof ze niks nuttigers te doen hebben!

A. la Rivière, Baarn

Onverdiend lovend

Persoonlijk ben ik tamelijk modebewusteloos, maar de rubriek Stijladvies in
Volkskrant Magazine lees ik altijd met plezier. Alleen afgelopen zaterdag niet.


De lovende woorden voor het jarenvijftigzwangerschapsjasje in klaar-overkleur
van Hillary Clinton vind ik volledig onverdiend. 'Simpel, slank, strak en een
tikje saai'?

Eerder een te vol gepropte worst. Ach ja, smaken verschillen.

Christianne Muusers, Kortenhoef

Heilloze weg voor de koe

Melkveehoudster Carla Dekker gaat zeker sympathiek en betrokken met haar dieren
om (O&D, 20 juni). Binnen het kader van de gekozen bedrijfsvoering dan.

Uit de door Carla Dekker bekritiseerde Zembla-tv- programma's bleek echter ook
dat boeren die kiezen voor een volledig biologische bedrijfsvoering, waarbij het
dierenwelzijn centraal staat, toch een zeer acceptabel inkomen kunnen verdienen.


De huidige schaalvergroting in de melkveehouderij leidt vanwege de nieuwe
investeringen tot nieuwe bankleningen door boeren die al voor tonnen in de
schuld staan.

En de markt voor landbouwproducten is nogal onelastisch: meer productie leidt
niet tot evenveel meer consumptie (mensen gaan niet meer melk drinken als de
prijs keldert). Zo ontstaat een race to the bottom: steeds meer productie om
toch nog wat winst te maken, gevolgd door verder dalende prijzen.

Dit dwingt de sector, zeker ook bij de zuivel, tot gigantische inzet op de
wereldmarkt: de postzegel Nederland is bijna de grootste zuivelleverancier. Dat
gaat ten koste van de dieren, het milieu en ook van het levensgeluk van veel
agrariërs. Een heilloze weg.

Jos Koning, Nijmegen

Hou eens op met vernieuwen

In mijn onderwijscarrière (1965-2005, onderwijzer, hoofdonderwijzer, leerkracht
voortgezet onderwijs, docent speciaal basisonderwijs) heb ik de ene na de andere
'onderwijsvernieuwing' zien passeren.

Ze bezorgen mij nog nachtmerries. Alleen het gymnasium trok zich nergens iets
van aan, ging gelukkig ijzerenheinig door op de heilige klassieke weg en wist de
kwaliteit van het einddiploma tot in onze dagen te garanderen.

De bedoeling van alle vernieuwing was altijd (ook al wilde niemand dat
toegeven): minder getalenteerde en minder gemotiveerde leerlingen toch maar aan
een diploma te helpen. Met als gevolg een enorme devaluatie van de
diplomawaarde, plus een onbeheersbare wildgroei van diploma's voor pretstudies
waar niemand op zat te wachten. Een vwo-diploma gelijk aan dat van de oude hbs?
Oud-leerlingen en oud-docenten weten wel beter.

Ondefinieerbare verschillen tussen mbo en hbo, met onbegrijpelijke eindstadia:
1, 2, 3 of 4. Wie het weet mag het zeggen. Niets ten nadele van de ongetwijfeld
goedbedoelende Jan Fasen uit Roermond ('Sander Dekker, geef ons
experimenteerruimte', O&D 22 juni), maar ga nu eens gewoon ouderwets, goed en
gedegen ambachtelijk onderwijs geven in plaats van de zoveelste 'vernieuwing'.

Daarvan heb ik in mijn loopbaan alleen maar kinderen het slachtoffer zien
worden.

Ruud van Ling, oud-leerkracht, Heerhugowaard




VIEW ORIGINAL PAGE:

LANGUAGE: DUTCH; NEDERLANDS"
163450735,2015-06-23T00:00:00,Weer medewerker ABN Amro ontslagen,4,De Volkskrant,,ANP,,Economie; Blz. 26,,81,,"Dubai

ABN Amro heeft opnieuw een medewerker in Dubai ontslagen omdat hij zich niet aan
de interne regels heeft gehouden. In januari stuurde de bank al zes medewerkers
van de Arabische vestiging de laan uit vanwege gesjoemel. Daarop begon ABN Amro
een uitgebreid onderzoek. De medewerker heeft van een klant privé een geldbedrag
aangenomen, buiten de bank om. Daarna is het aan derden overgemaakt. Het zou om
een bedrag gaan van minder dan 100 duizend euro.




VIEW ORIGINAL PAGE:

LANGUAGE: DUTCH; NEDERLANDS"
163450736,2015-06-20T00:00:00,Zo helpt CPB oudere werkloze echt niet aan werk,4,De Volkskrant,,,,Opinie en Debat,,670,,"Nul komma nul

Laura van Geest en Bas ter Weel van het CBP beweren dat ouderen bij een lagere
WW eerder een lager salaris accepteren (O&D, 19 juni). Ze leven klaarblijkelijk
in een fictieve wereld. Ze doen net alsof wij, werkloze ouderen, het maar voor
het kiezen hebben wat banen betreft. Als we maar salaris willen inleveren. Onzin
natuurlijk. Als werkloze 60-plusser solliciteer ik me inmiddels alweer anderhalf
jaar suf, ook op banen beneden mijn niveau, en met een lagere beloning. Het
resultaat is altijd: nul komma nul.

De reden is dat 99 procent van de werkgevers geen ouderen in dienst neemt. Zo
simpel is het. Ze doen het niet. Ze willen het niet. Als oudere werkloze ben ik
zeker bereid om alles aan te nemen, ook banen met een lagere beloning. Het
probleem is echter: er valt niets aan te nemen!

Leg de bal nou eens bij de werkgevers. Verplicht hen via wetgeving om meer
ouderen in dienst te nemen, in plaats van steeds maar weer voor jongeren te
kiezen. En leg de schuld niet bij de ouderen, want die hebben geen schuld.

Hans den Haan, Nijkerk

Op gesprek? Never nooit...

Situatie: vrouw 54 jaar, communicatiespecialist, hoogopgeleid, meer dan 10 jaar
ervaring, wordt boventallig bij dé Nederlandse Bank: salaris 4.500 euro bruto.
Vrouw beseft dat het heel moeilijk zal zijn weer op dat niveau en met dat
salaris aan de slag te gaan, dus vult bij sollicitaties op communicatiefuncties
bij gewenst salaris tussen de 3.000 en 3.500 in. Resultaat: geen uitnodiging
voor sollicitatiegesprek.

Spreekt na de zoveelste sollicitatie een openhartige recruiter die letterlijk
zegt: 'Ik krijg van mijn opdrachtgevers uitdrukkelijk het verzoek geen
50-plussers te selecteren want: niet flexibel, minder gemotiveerd, te duur,
sneller ziek . Ik probeer wel bij elke selectie een 50-plusser toe te voegen
maar dat accepteert de opdrachtgever vaak niet.' Conclusie: al accepteert een
'oudere' een lager salaris, dan nog krijgt hij of zij niet de kans om hierover
te onderhandelen want daarvoor moet je eerst op gesprek! Die stap heeft het CPB
voor het gemak overgeslagen.

Annemarieke Koelewijn, Krommenie (55 jaar, sinds 1-1-2014 werkzoekend)

Feiten graag

In de wetenschap is het verplicht je uitspraken empirisch te onderbouwen. Het
CPB stelt dat oudere werklozen het financieel eigenlijk te goed hebben en daarom
niet genegen zijn te solliciteren. Een lagere WW-uitkering zou hen moeten
dwingen eerder te solliciteren en een lager salaris te accepteren. Ik heb het
CPB enkele malen om hard bewijs voor hun uitspraken verzocht. Tevergeefs. Maar
stel dat het klopt en je bent een werkloze onderwijzer van 60 en je solliciteert
samen met een 40-jarige op een baan. Aangezien leraren (en veel andere beroepen)
in dezelfde functie rond hun 40ste in de top van hun schaal zitten, zullen de
loonkosten niet veel verschillen. Stel, de 60-jarige geeft aan voor 15 procent
minder salaris te willen werken. De 40-jarige, met jonge kinderen en hogere
lasten, biedt aan voor 20 procent minder te willen werken. De
sollicitatiecommissie vraagt hen tegen elkaar op te bieden. Het
CPB-marktwerkingsdenken ten top. Er breken leuke tijden aan voor werkenden en
niet-werkenden.

G. Driessen, Malden

Plan CPB onnodig

De directie van het CPB pleit voor de invoering van een gestaffelde uitkering -
stapsgewijze verlaging gekoppeld aan de duur van de WW - om zo ouderen te
bewegen eerder een baan te accepteren tegen een lager salaris Van de langdurig
werklozen is 42 procent ouder dan 50 jaar. Veel ouderen vallen dus ook onder de
regeling Passend Werk, die de CPB-directie in haar betoog vergeet mee te nemen.


Een regeling waarin de WW-uitkeringsgerechtigde al na een half jaar WW-uitkering
verplicht is banen tegen een lager salaris - na een jaar onder het niveau van
die uitkering - te accepteren. Van verlaging is dus al sprake. Met het pleidooi
voor een gestaffelde uitkering gaat het CPB voorbij aan de dagelijkse praktijk:
een structureel tekort aan banen voor werkloze ouderen.

Arno Bakker, Amsterdam




VIEW ORIGINAL PAGE: ,

LANGUAGE: DUTCH; NEDERLANDS"
163450738,2015-06-19T00:00:00,Hup oppositie,4,De Volkskrant,,,,Opinie en Debat; Blz. 19,,406,,"Commentaar


In de hitte van het spel verliest het kabinet de noodzaak van een echte
belastinghervorming uit het oog.

De strategen van de coalitie leunen ongetwijfeld met genoegen achterover.
Wekenlang moesten ze zich verweren tegen de verwijten dat elke regie zoek was en
dat het nooit meer wat zou worden met die belastingen, maar nu hebben ze het
initiatief terug. 'Kijk eens', aldus de boodschap aan de oppositie: 'Hier heeft
u 5 miljard euro aan lastenverlichting - goed voor de werkgelegenheid en het
nationale humeur - en als u het per se nog ambitieuzer wilt, mag u zelf
meebeslissen bij wie we het geld gaan ophalen.' Zo trekt het kabinet het zoet
naar zich toe. Als er ook zuur bij moet, wordt de oppositie
medeverantwoordelijk.



Dat mag tactisch slim zijn - de oppositie moet immers worden verleid tot
onderhandelingen zonder dat Klaver en Pechtold denken dat ze het kabinet aan een
touwtje hebben - maar intussen dreigt het allemaal veel te vrijblijvend te
worden. Dit economisch tij is een buitenkans om het vermolmde, veel te complexe
belastingstelsel te renoveren. Met meer belasting op consumptie, vervuiling en
vermogen in plaats van op arbeid. Met een oplossing voor de perverse fiscale
ongelijkheid tussen werknemers en zzp'ers aan de onderkant van de arbeidsmarkt.
Met eindelijk een rem op de mallemolen van de toeslagen, waarmee miljarden
euro's aan belastinggeld worden rondgepompt.

VVD en PvdA lopen daar nu met een grote boog omheen, omdat ze het er onderling
niet over eens denken te worden. De miljarden die bedoeld waren als 'smeerolie'
om een grote stelselherziening überhaupt mogelijk te maken (er moet altijd van
alles gerepareerd in de koopkrachtplaatjes) dreigen nu botweg te worden
verjubeld met een belastingverlaging. En verder legt de coalitie de bal
gemakshalve bij de oppositie.

Als de operatie daardoor nu beperkt blijft tot alleen een lastenverlichting
zonder hervormingsambitie versterkt het kabinet de indruk dat het z'n beste
periode al geruime tijd achter zich heeft. De oppositie is slim genoeg om de bal
bij het begin van de komende onderhandelingen meteen terug te leggen: ja, wij
doen zaken, maar alleen als we het groots mogen aanpakken.

De uitkomst bepaalt dan of Rutte II zichzelf nog één keer presenteert als het
hervormingskabinet dat het was. Of dat het alsnog als een nachtkaars naar het
einde gaat.

Raoul du Pré

Gaat Rutte II als nachtkaars naar het einde?




VIEW ORIGINAL PAGE:

LANGUAGE: DUTCH; NEDERLANDS"
163450739,2015-06-19T00:00:00,Met lagere WW accepteert oudere eerder lager salaris,4,De Volkskrant,,"LAURA VAN GEEST, BAS TER WEEL",,Opinie en Debat; Blz. 20,,525,,"Oudere werklozen


Met een WW-uitkering die in stappen omlaag gaat, zullen oudere werklozen eerder
akkoord gaan met een lager startsalaris en dus eerder werk vinden.

Prof. Verbon denkt dat het CPB geen senioren op de werkvloer wil en dat wij
vinden dat werkloosheid onder ouderen hun eigen schuld is (Opinie & Debat, 17
juni). Het tegendeel is waar. Het CPB vindt participatie van ouderen belangrijk
en weet hoe moeilijk zij het kunnen hebben. Dat is ook een van de redenen voor
ons onderzoek.



Er zijn gelukkig veel werkende ouderen. De arbeidsmarktparticipatie van
50-plussers in Nederland is sinds 1990 bijna verdubbeld, van iets meer dam 40
procent naar meer dan 70 procent in 2015. Het aandeel van 55-plussers in de
beroepsbevolking is in 2015 ongeveer een kwart.

Juist daarom is de hoge langdurige werkloosheid onder ouderen problematisch. In
Nederland is 42 procent van de langdurig werklozen ouder dan 50 jaar, terwijl
het gemiddelde in het Eurogebied op 23 procent ligt. Langdurige werkloosheid
maakt mensen minder gelukkig en verlaagt ook de kans op het vinden van werk. Wij
vragen nadrukkelijk aandacht voor dit probleem en bieden oplossingsrichtingen om
vraag en aanbod dichter bij elkaar te brengen. Dat is onze taak. Niet meer, maar
ook niet minder.

Langdurige werkloosheid onder ouderen is een structureel probleem, waarvan de
stijging al voor de Grote Recessie is gestart. Dat vraagt om een structurele
oplossing, omdat de arbeidsmarkt hierop onvoldoende is aangepast.

Aan de vraagkant constateren wij dat loonkosten van ouderen relatief hoog zijn.
Cao's kennen in Nederland een stijgend loonprofiel en ontziemaatregelen voor
oudere werknemers. Afgaand op het recente Cao-akkoord in de bouw waarin
ontziemaatregelen worden afgeschaft, wordt deze analyse gedeeld door de sociale
partners, die in Nederland vooral over de arbeidsvoorwaarden gaan.

Andere suggesties die wij hebben gedaan zijn een (tijdelijke) loonkostensubsidie
voor werkgevers als ze een oudere werknemer aannemen, omscholing via vouchers,
of subsidies die de inzetbaarheid vergroten.

En ja, aan de aanbodkant hebben we de optie geschetst voor een WW-uitkering die
in stappen omlaag gaat. De kans op het vinden van werk wordt mede bepaald door
het loon dat een werkloze vraagt. Dit gewenste loon daalt vaak pas op het moment
dat de uitkering afloopt, dus vaak na een lange periode van werkloosheid. Een
gestaffelde WW-uitkering kan bijdragen aan scherper nadenken over een
realistisch startsalaris voor een volgende baan. Mensen die eerder terug zijn in
een baan kunnen hun kennis en vaardigheden beter up-to-date houden.

Oudere werklozen vinden maar moeizaam werk. Het dichter bij elkaar brengen van
vraag en aanbod van oudere werknemers is een belangrijke uitdaging, waarvoor het
nodig is dat diverse regelingen beter op elkaar worden toegesneden. Daarvoor
doet het CPB onderzoek en komen wij met oplossingsrichtingen. Opdat ook oudere
werknemers kunnen profiteren van de dalende werkloosheid.


 LAURA VAN GEEST en BAS TER WEEL zijn directeur, respectievelijk onderdirecteur,
van het Centraal Planbureau.

Loonkosten van ouderen zijn relatief hoog




VIEW ORIGINAL PAGE:

GRAPHIC: Inspiratieplusdagen voor oudere werkzoekenden georganiseerd door het
UWV, 2013.
Foto Koen van Weel / ANP

LANGUAGE: DUTCH; NEDERLANDS"
163450740,2015-06-19T00:00:00,Chauffeur Uber is werknemer in VS,4,De Volkskrant,,VAN ONZE VERSLAGGEEFSTER KAYA BOUMA,,Economie; Blz. 24,,559,,"Taxibedrijf Uber behandelt zijn chauffeurs als werknemers, vinden Amerikaanse
rechters. Zij zijn dus geen zelfstandigen, zoas Uber beweert. De gevolgen
hiervan kunnen ingrijpend zijn.


Taxibedrijf Uber dreigt in de problemen te komen met de zelfstandigheid van zijn
chauffeurs. Voor de tweede keer in korte tijd heeft een Amerikaanse rechter
geoordeeld dat een Uber-chauffeurs geen zelfstandige is, maar in dienst bij het
bedrijf. Ook in Nederland ziet de rechter de chauffeurs van het taxibedrijf
mogelijk als werknemers, zegt de Amsterdamse hoogleraar Mies Westerveld.



Uber is in de Verenigde Staten verwikkeld in een reeks rechtszaken over de
zelfstandigheid van de chauffeurs. Zelf ziet het bedrijf zich het liefst als
neutrale bemiddelaar tussen zelfstandige bestuurders en klanten. Maar de
arbeidscommissie van de staat Californië, thuisbasis van Uber, denkt daar anders
over.

In een rechtszaak aangespannen door een voormalig Uber-chauffeur oordeelde de
rechter dat het taxibedrijf haar meer dan 4.000 dollar (ruim 3.500 euro) moet
terugbetalen. Het gaat om kosten die de bestuurder maakte toen ze voor het
bedrijf werkte, zoals tank- en wasbeurten en verzekeringen. De uitspraak kan
grote gevolgen hebben voor de werkwijze van Uber. Als het bedrijf alle
bestuurders in dienst moet nemen, brengt dat hoge kosten met zich mee.

Volgens Uber zijn de taxichauffeurs die voor de app rijden zelfstandig, want ze
kunnen hun eigen uren bepalen en ze mogen ook voor andere taxibedrijven werken.
Maar volgens critici schuift het taxibedrijf op deze manier kosten als
verzekeringen en sociale premies handig af op de chauffeurs.

De rechter in San Francisco constateerde daarbij dat Uber-chauffeurs niet meer
voor het bedrijf mogen rijden als ze te weinig uren maken of als de
gebruikersoordelen tegenvallen. Daarmee gedraagt het bedrijf zich als werkgever.
Uber gaat tegen de uitspraak in beroep.

Ook Nederlandse chauffeurs zouden door de rechter als werknemers kunnen worden
gezien, zegt Mies Westerveld, hoogleraar sociaal verzekeringsrecht aan de
Universiteit van Amsterdam. 'Als een chauffeur niet meer voor Uber mag werken
omdat zijn score te laag is of omdat hij te weinig uren maakt, kan het zijn dat
de rechter het bedrijf als werkgever ziet.'

Volgens de hoogleraar is het belangrijk dat politici kritisch kijken naar dit
soort nieuwe arbeidsconstructies, waarbij mensen zich via een app of website
laten inhuren. 'Het gevaar is dat het bedrijf achter de app te veel macht krijgt
en de arbeidsvoorwaarden eenzijdig dicteert.'

In de VS lopen meerdere rechtszaken tegen Uber in verband met de
schijnzelfstandigheid van Uber-chauffeurs. Waar in Nederland de discussie zich
focust op pakketbezorgers, gaat het in Amerika de laatste tijd over
deeleconomiewerkers als Uber-chauffeurs of mensen die zich aanbieden op
klusjesplatform TaskRabbit.

Een oud Uber-chauffeur in Florida won in mei nog een rechtszaak tegen het
taxibedrijf. Uber had zijn account gedeactiveerd waardoor hij niet meer voor het
bedrijf kon rijden. De chauffeur eiste een werkloosheidsuitkering. De rechter
gaf hem gelijk en oordeelde dat de bestuurder in feite in dienst was bij Uber.
In eerdere rechtszaken werden Uber-chauffeurs overigens wel gezien als
zelfstandige ondernemers.

Uber moest in VS oud-chauffeur 4.000 dollar betalen voor tank- en wasbeurten




VIEW ORIGINAL PAGE:

GRAPHIC: Een rij taxi's in San Francisco. Uberchauffeurs moeten als
zelfstandigen zelf hun verzekeringen en sociale premies betalen. Als zij
werknemer zijn, hoeft dat niet.
Foto Reuters

LANGUAGE: DUTCH; NEDERLANDS"
163450741,2015-06-17T00:00:00,Werkloosheid ouderen is niet hun eigen schuld,4,De Volkskrant,,HARRIE VERBON IS HOOGLERAAR OPENBARE FINANCIËN AAN DE UNIVERSITEIT VAN TILBURG.,,Opinie en Debat; Blz. 24,,758,,"Oudere werknemers


De hogere AOW-leeftijd zal de bereidheid van werkgevers om ouderen in dienst te
nemen geen goed doen.

Een paar weken geleden besloot de Eerste Kamer (onze 'Chambre de réflexion'),
zonder enige reflectie naar het schijnt, in te stemmen met een versnelde
verhoging van de AOW-leeftijd naar 67 jaar. Werknemers van 61 jaar en jonger
moeten nu tot hun 67ste jaar blijven doorwerken.



Nog geen week daarna bracht het CPB een rapport uit met als belangrijkste
boodschap dat de langdurige werkloosheid van ouderen aan het toenemen is. Als je
als oudere (45+) werkloos wordt, weet je vrijwel zeker dat je heel lang werkloos
zult blijven, misschien zelfs nooit meer een baan zult kunnen vinden. Als
ouderen werkloos blijven, gaat hun financiële positie snel achteruit en kunnen
ze financieel in de knel komen. In ieder geval is hun toekomst in financiële zin
niet zo rooskleurig als ze zelf verwacht hadden. Om dat te voorkomen,
solliciteren veel oudere werklozen zich suf, maar vaak krijgen ze niet eens een
reactie op hun brieven.

Werkgevers willen geen ouderen in dienst nemen. Het is te triviaal voor woorden
om te beweren dat de versnelde verhoging van de AOW-leeftijd de bereidheid van
werkgevers om ouderen in dienst te nemen geen goed zal doen. Maar het CPB ziet
desondanks dat verband niet. Integendeel, dat ouderen zo lang werkloos blijven,
komt, aldus het CPB, doordat ouderen niet genoeg solliciteren.

Bij monde van de directeur, Laura van der Geest, verklaarde het CPB dat als de
werkloosheidsuitkering voor ouderen omlaag gaat, ouderen meer zullen gaan
solliciteren. De werkloosheid onder ouderen daalt dan vanzelf. Verontwaardiging
alom om deze uitspraak en inderdaad, ik kan mij geen andere CPB-directeur
herinneren die zo'n ondoordachte en onmiskenbaar onjuiste uitspraak op zijn naam
heeft staan. Zelfs de minister van Sociale Zaken, Lodewijk Asscher, had geen
goed woord over voor het voorstel van Van der Geest.

Laura van der Geest af, maar daar kwam een paar dagen later Anne Mulder van de
VVD op, met het pleidooi de seniorendagen voor ouderen af te schaffen. Nu zijn
die seniorendagen al aan het verdwijnen uit de cao's en bovendien worden die
senioren-dagen soms vreemd gefinancierd.

Zo konden aan mijn eigen universiteit ouderen (>61) tot voor kort een dag per
week minder werken, voor nagenoeg hetzelfde salaris. Ik, als oudere werknemer,
deed daar ook aan mee toen de tijd daar was, want het leverde mijn vakgroep
extra geld op. Als genoeg ouderen aan de regeling zouden meewerken, was er zo
weer ruimte voor een jongere academicus. Zo leek het, maar op een gegeven moment
schijnt iemand te hebben besloten dat de vakgroep geen financiële compensatie
voor de seniorendagen meer zou krijgen. Met andere woorden, als de ouderen echt
minder taken wilden omdat ze recht hadden op een seniorendag, zouden de jongere
collega's harder moeten werken. Een betere garantie voor een generatieconflict
op de werkvloer kun je niet krijgen. Als de werkgever zo met seniorendagen
omgaat, kun je die voorziening ook beter direct afschaffen.

Dat senioren zo nu en dan verlof nodig hebben, lijkt me overigens duidelijk. In
het onderwijs en de zorg, bijvoorbeeld, zijn werkomstandigheden voor ouderen
zwaar. Als ik vier uur achter elkaar college heb gegeven, zou ik het liefste een
uur op bed gaan liggen om weer bij te komen. Enige vorm van verlof stelt ouderen
beter in staat tot hun 67ste zonder problemen te blijven doorwerken.

'Seniorenverlof' kunnen we vergelijken met ouderschapsverlof. De wetgever vindt
het belangrijk dat ouders voldoende tijd aan hun jonge kinderen besteden en
hebben daarom een wettelijk recht op ouderschapsverlof ingevoerd. Dat verlof is
in beginsel op kosten van de ouder zelf, al zijn er werkgevers die in de kosten
delen. Het ligt voor de hand dat werkgevers ook in de kosten van het
seniorenverlof delen, maar seniorenverlof zou in ieder geval een wettelijk recht
moeten worden.

Anne Mulder van de VVD wil echter de seniorendagen helemaal afschaffen, zonder
daarvoor iets in de plaats te stellen. Te duur voor werkgevers, is het argument.
Het past in de lijn van het denken, waarvan ook het CPB last heeft, namelijk dat
de werkloosheid van ouderen hun eigen schuld is. Ze solliciteren te weinig en ze
willen te veel voordelen. De oplossing van Anne Mulder is simpel: we gaan de
oudere werknemers afbeulen tot ze erbij neervallen. Het lijkt er op dat de VVD
en het CPB eigenlijk helemaal geen senioren op de werkvloer willen.

Seniorenverlof moet een wettelijk recht worden




VIEW ORIGINAL PAGE:

LANGUAGE: DUTCH; NEDERLANDS"
163450742,2015-06-17T00:00:00,'Migranten betalen veel te hoge zorgpremies',4,De Volkskrant,,ANP,,Economie; Blz. 30,,137,,"Vakbonden

Uitzendbureaus, werkgevers en verzekeraars dwingen arbeidsmigranten tot het
betalen van veel te hoge premies voor hun zorgverzekering, waarvan een deel via
een constructie weer terechtkomt bij de werkgevers. Die besparen op die manier
miljoenen op de lonen van de buitenlandse werknemers. Dat stellen de vakbonden
CNV, FNV en VCP. In een brief aan minister Lodewijk Asscher (Sociale Zaken en
Werkgelegenheid) roepen zij op snel een einde te maken aan deze constructies.
'Het leidt tot valse concurrentie op de arbeidsmarkt', zegt FNV-bestuurder Gijs
van Dijk. De vakbonden hebben vorig jaar de 'verkapte loonsverlaging' al eens
aangekaart. Maar volgens de bonden komt het nog steeds voor. Ze willen dat
Asscher met een algeheel verbod komt op deze zogenoemde 'payback-constructies'.




VIEW ORIGINAL PAGE:

LANGUAGE: DUTCH; NEDERLANDS"
163450744,2015-06-13T00:00:00,"Baanloos, partnerloos, man",4,De Volkskrant,,MAARTJE DUIN,,Vonk,,1950,,"Singles - Crisis pakt voor mannen slechter uit dan voor vrouwen


Alleenstaande mannen raken vaker in de problemen dan dito vrouwen, zeker als ze
ook nog werkloos zijn. Erover praten wil bijna niemand. Deze drie mannen wel.

Vroeger was de opkamer bedoeld voor visite, nu ligt er een uitgeteerde muis in
een val. 'Die ligt er al jaren', zegt Douwe. 'Als ik in bed lig, hoor ik ze
rennen. Maar die zie ik niet.' Sinds zijn vrouw hem tien jaar geleden met hun
twee dochters verliet, heeft de tijd stilgestaan in deze oude Friese boerderij.
De kamer is een stofnest met spinnewebben, er hangen kindertekeningen en
sportmedailles aan de muren. In de ijskast is het meeste ver over de
houdbaarheidsdatum. Eten deed Douwe (58) na de scheiding bij zijn moeder. Sinds
zij drie jaar geleden overleed, ontbreekt alle regelmaat in zijn leven. 'Soms
krijg ik om drie uur 's nachts honger. O ja, denk ik dan, ik moet nog warm
eten.' Meestal wordt het dan een diepvriespizza of een gebakken ei.



Op een datingsite omschreef Imro (50) zichzelf als een 'eenvoudige, gezette man
van Aziatische afkomst'. Hij houdt er niet van zichzelf te verkopen. 'Wat heb ik
een vrouw te bieden?', vraagt hij zich af. Anderhalf jaar geleden kreeg hij een
reactie van een mooie Russin. Zó verliefd was Imro, dat hij ervan bloost. Maar
toen ze hem wilde komen opzoeken, vroeg ze of hij het geld voor de reis wilde
voorschieten. 'Een kennis zei: die foto is erop gezet door een man. You are
bullshit, heb ik haar geschreven.' Sindsdien doet Imro niet meer aan
internetdaten. Hij verlangt wel eens terug naar de tijd dat hij nog niet wist
dat hij werd bedrogen. Een half jaar lang chatten ze drie keer per week. 'Dat
iemand een deel van je leven kent', zegt hij, 'dat is geruststellend.'

Singles: bij dat woord doemt bij velen het beeld van Sex & the City op. Van
Bridget Jones en Halina Reijn, vrouwen van wie de eeuwige vraag is: waarom heeft
díé nou nog geen vent. Maar alleenstaande mannen? Probeer ze maar eens in de
krant te krijgen. Afspraken worden afgezegd, telefoontjes niet beantwoord. Een
man wil alleen meewerken als hij voor het interview betaald krijgt. Weer anderen
willen hun verhaal wel doen, maar liever zonder vermelding van naam of
woonplaats. Want 'én geen werk, én geen relatie, dat is zielig', denkt Richard
(43).

Natuurlijk, er zijn genoeg single mannen die zich prima redden. Maar het valt
niet te ontkennen dat ernstige problemen relatief vaak voorkomen in deze groep.
Alleenstaande mannen hebben vaker psychische en lichamelijke klachten dan hun
getrouwde of samenwonende seksegenoten - dat geldt trouwens ook voor vrouwen.
Maar eerder dan vrouwen vallen mannen zonder relatie ten prooi aan drank en
drugs, crimineel gedrag en zelfmoord. Ze verdienen minder, zijn vaker arm en
leven korter dan getrouwde mannen, en sowieso korter dan vrouwen. 'Woninglijken'
zijn het vaakst alleenstaande mannen tussen 40 en 69 jaar.

Relatiemarkt

Hoe deze problemen te verklaren? Opleidingsniveau speelt een rol. Op dat gebied
doet zich een historische verandering voor: voor het eerst zijn hoogopgeleiden
onder de 45 vaker vrouw dan man. 'Vrouwelijke' dienstensectoren als zorg en
onderwijs kwamen beter door de crisis dan 'mannelijke' als de bouw en transport.
Dat heeft effect op de relatiemarkt, zelfs op het geboortecijfer. Vrouwen
wachten liever op een man met betere toekomstperspectieven. Een hoogopgeleide
vader levert statistisch gezien succesvollere kinderen op.

'Vroeger trouwden vrouwen in lief en leed, in voor- en tegenspoed', zegt Douwe.
'Tegenwoordig hebben zij ook geleerd, terecht. Maar daardoor stellen ze ook meer
eisen. Je moet als man een toegevoegde waarde hebben, onderhoudsvrij,
kostenbesparend en niet te belastend zijn. Anders zetten ze je bij de
afvalcontainer.'

Ook Imro denkt dat het single bestaan vrouwen makkelijker afgaat dan mannen.
'Zij vragen de scheiding aan, dat hoor je van veel mannen. Voor het opvoeden van
de kinderen krijgen ze toch een kindgebonden budget.' De voormalige
heftruckchauffer kwam met zijn Nederlandse vrouw uit Suriname en kwam hier niet
aan de bak. Imro leeft nu van een uitkering en ziet zijn ex noch zijn zoon. Als
hij op een feestje zegt dat hij alleen mavo heeft, reageren vrouwen
teleurgesteld. 'Daar kan ik niet tegen', zegt hij, 'dus daar brand ik mijn
vingers niet aan.'

Maar opleiding verklaart maar gedeeltelijk de problemen, ontdekte Paul de Beer,
hoogleraar arbeidsverhoudingen aan de UvA. Hij onderzocht het effect van
opleidingsniveau op de arbeidsmarktpositie, en corrigeerde voor leeftijd,
geslacht en huishoudenspositie. 'Tot mijn verbazing zag ik dat het al dan niet
alleenstaand zijn een groter effect had dan het diploma.' De werkloosheid onder
single mannen met hbo of universiteit was zelfs hoger dan die van getrouwde of
samenwonende mannen met alleen basisschool.

En dat effect neemt toe. Sinds 2008 steeg de werkloosheid onder alleenstaande
mannen tussen 25 en 45 jaar van 2 naar 11 procent. Onder gehuwde en samenwonende
mannen steeg het van 1 naar nog geen 4 procent. Als alleenstaande mannen wel
werk hebben, is dat twee keer zo vaak als samenwoners in een flexibel
dienstverband.

Hebben alleenstaande mannen geen (vaste) baan omdat ze geen vrouw hebben? Of is
het andersom?

Een moeilijke vraag, zegt De Beer, die nader moet worden bestudeerd. 'Het lijkt
mij niet plausibel dat iemand ontslagen wordt omdat hij single of gescheiden is.
Wel kun je natuurlijk door huwelijksproblemen je werk verwaarlozen, wat tot
ontslag kan leiden.' Dat laatste is lastig te onderzoeken, maar in 2013 keek het
CBS naar de scheidingskans van mannen na ontslag. Een bedrijfseconomisch
ontslag, bijvoorbeeld bij reorganisatie, werd mannen goeddeels door hun vrouw
vergeven, tenzij zij de inkomensdaling in de drie daaropvolgende jaren niet
goedmaakten. 7 procent van deze stellen scheidde; bijna net zoveel als de
stellen waarvan de man zijn baan behield. Maar de man die op persoonlijke
gronden of wegens langdurige ziekte werd ontslagen, had respectievelijk 10 en 17
procent kans dat hij ook thuis zijn biezen kon pakken.

Er zijn andere verbanden denkbaar. Volgens Richard was zijn burn-out te
vermijden geweest als hij een partner had gehad. 'Die had eerder kunnen zeggen:
doe eens rustig aan.' In het begin van de crisis verwisselde hij zijn
ambtenarenbaan voor een bestaan als zelfstandig filmmaker. Dat ging een paar
jaar goed, tot hij zich over de kop werkte. Hij zit nu tweeënhalf jaar thuis en
leeft van de bijstand. Heel langzaam krabbelt hij op, terwijl hij greep probeert
te krijgen op zijn lichamelijke klachten: een haperende spijsvertering,
hoofdpijn als hij lang achter een scherm zit. Hij bezocht een psycholoog,
haptonoom en alternatieve geneesheer en leest boeken over hypersensitiviteit.
'Als je alleen thuis zit, komt alles onder een vergrootglas te liggen', beseft
hij. 'Ik mis de afleiding van een vriendin.'

Kookcursus

Moet de overheid single mannen dan maar aan een vrouw proberen te helpen? Zelfs
als dat kon, redeneert De Beer, pak je het onderliggende probleem niet aan. Hij
vermoedt dat de correlatie tussen partner- en werkloosheid uit
persoonlijkheidskenmerken te verklaren is. 'Wat je succesvol maakt op de
relatiemarkt, doet je ook slagen op de arbeidsmarkt. Denk aan communicatieve
vaardigheden, doorzettings- en aanpassingsvermogen.' Bij het trainen van die
niet-cognitieve vaardigheden ziet hij wél een taak voor de overheid weggelegd.

'Een voorbeeld: op de universiteit zie ik dat sommige studenten zich bij
werkgroepen op de achtergrond houden, terwijl anderen enthousiast meedoen. Als
docent ben je geneigd je op de enthousiaste studenten te richten. Maar daarmee
verscherp je het verschil. Zie je wel, denkt die verlegen student, ik tel niet
toch mee. Ik denk dat je een rol kunt vervullen door juist die studenten te
stimuleren.'

'Met suiker maak je de tomatenpuree minder zuur. En altijd blijven roeren in de
béchamelsaus.' In de keuken van een vmbo in Drachten leert Douwe van een kok
lasagne maken. De kookcursus voor alleenstaande mannen wordt aangeboden door
pluZ, het servicepakket van welzijnsorganisatie De Friese Wouden. Douwe is de
jongste van de groep, die vooral bestaat uit weduwnaars. Voor deze generatie
werd altijd gekookt door hun moeder, hun vrouw en de kok in het verzorgingshuis.
Nu ze zelfstandig moeten blijven wonen, helpt pluZ hun op weg. Maar
alleenstaande mannen zijn moeilijk te bereiken, zegt coördinator Nynke Faber.
'We weten niet goed wat ze willen. We hebben een uitnodiging geplaatst in ons
magazine, maar het lijkt of eten een bijzaak voor ze is. Er zit misschien ook
schroom bij.' Om de cursus vol te krijgen, liet ze ook mannen met een partner
toe.

Douwe is er vooral voor de gezelligheid. Zoals hij ook wel eens naar
voorlichtingsbijeenkomsten over migraine of kanker gaat: hij ziet zijn
lymflierkanker en incomplete dwarslaesie van tien jaar geleden als oorzaak van
zijn scheiding. 'Dan stel ik één of twee vragen, liefst op een plek waar ze me
niet kennen.' Tot structurele verbetering van zijn situatie leidt het allemaal
niet, blijkt een half jaar later. De muis heeft hij intussen opgeruimd.

Vadercentrum

Imro werkt drie dagen in de week in een Haagse kringloopwinkel, een
werkverschaffingsproject van de gemeente. En hij is kind aan huis in het
Vadercentrum in het Laakkwartier. Hij klaverjast er en geeft keyboardles aan
andere mannen. Hier leerde hij internetten, printen, dingen die zijn vrouw
vroeger deed. Hij heeft er een hard hoofd in dat hij ooit nog aan een baan komt,
maar opgeven doet hij niet. 'Bij het vrijwilligerswerk hebben mensen ook weer
een netwerk. Misschien zegt iemand op een dag: hé, ik heb iets voor jou.'

De mannenemancipatie bij het Vadercentrum gaat subtiel. Mannen, meestal van
niet-Nederlandse komaf, komen voor een maaltijd en krijgen en passant
voorlichting over soa's of postnatale depressie. De gedachte: moderne
echtgenoten geven ook hun vrouw de ruimte. En van moderne vaders ontsporen de
kinderen - zonen - minder gauw. In 2008 trok toenmalig minister Plasterk 2,4
miljoen euro uit voor vadercentra door het hele land.

Integratie, participatie, zelfredzaamheid: daar is dus al aandacht voor. Maar
het stigma 'zielig' bij werkloze single mannen blijft. Dat wegnemen vereist een
andere kijk op mannelijkheid, zegt Jens van Tricht, die met zijn organisatie
Emancipator al 25 jaar betrokken is bij projecten voor mannenemancipatie. 'Als
we mannen leren dat je alleen telt als je een baan en een gezin hebt, ben je een
dubbele loser als je geen van beide hebt. Maar mannen kunnen veelzijdige mensen
zijn - ook als ze laagopgeleid of werkloos zijn.' UWV's moeten volgens hem hun
blik verruimen. 'Geef die mensen een basisinkomen en begeleid ze in het doen van
iets nuttigs waar ze gelukkig van worden.' Vrijwilligerswerk, huisvaderschap:
als mannen die rollen omarmen, denkt Van Tricht, hebben ze ook op de
relatiemarkt meer te bieden.

Filmmaker Richard wil best huisvader zijn, maar zal dat niet zo snel op zijn
profiel voor een datingsite zetten. 'Misschien komt dat door dat idee van het
kostwinnerschap, ja. Als je zegt dat je bereid bent om niet te werken, kunnen
vrouwen denken: wat een lamzak, die vindt het oké dat ik een goede baan heb en
hij thuis kan blijven.' Zijn burn-out staat niet op zijn profiel, maar die
brengt hij tijdens een date meteen ter sprake. 'Het is zo'n groot deel van mijn
leven nu, ik wil daar niet over liegen. Dus ik zeg dat ik graag aan de slag wil,
maar nu thuis zit vanwege mijn gezondheid. En als je dat niet leuk vindt, moet
je echt iemand anders zoeken.'


De namen Richard en Imro zijn gefingeerd.

Maartje Duin blogt over het singlebestaan op http://volkskrant.nl/singles.




VIEW ORIGINAL PAGE: ,

GRAPHIC: Samen of alleenWerkloosheid onder mannen
Illustratie Gees Voorhees
Douwe (58)gescheiden'Je moet als man toegevoegde waarde hebben; anders zetten ze
je bij het afval'
Foto Io Cooman
Richard (43)Filmmaker met burn-out'Een partner had eerder kunnen zeggen: doe
eens wat rustiger aan'
Foto Io Cooman
Imro (50)werkt in kringloopwinkel'Als ik op een feestje zeg dat ik alleen mavo
heb, reageren vrouwen teleurgesteld'
Foto Arie Kievit

LANGUAGE: DUTCH; NEDERLANDS"
163450745,2015-06-13T00:00:00,Rechtvaardigheid en prijs op de arbeidsmarkt,4,De Volkskrant,,,,Economie; Blz. 25,,684,,"Het spel en de knikkers Frank Kalshoven


In het publieke debat over de arbeidsmarkt was het deze week een drukte van
belang. FNV-voorman Ton Heerts die geen sociale zekerheid wil voor zzp'ers. Het
Centraal Planbureau dat voorstellen doet om de structurele werkloosheid onder
ouderen te verminderen (en Asscher die daar als een vakbondsbaasje op reageert).
PvdA, SP en GroenLinks die eendrachtig pleiten voor het schrappen van het
minimumjeugdloon voor 18-plussers. En, de kers op de taart, gisteren in de
Volkskrant, het nieuws dat PostNL bezwijkt onder de druk, en pakjesbezorgers de
keus gaat geven zzp'er te blijven of gezellig bij Tante Pos in loondienst te
komen.



Wat hebben de onderwerpen met elkaar gemeen?

O, dat is aardig. Ik hoor een deel van de lezers zeggen 'rechtvaardigheid'. En
een ander deel zegt 'prijs'. U heeft gelijk, beiden. En die rechtvaardigheid is
het lastigst.

Het jeugdminimumloon illustreert dit. Vanaf 23 jaar geldt in Nederland het
minimumloon, en voor jongeren een veel lager, maar met elke verjaardag oplopend
jeugdloon. Het voorstel van Linda Voortman (GroenLinks), Sadet Karabulut (SP) en
Roos Vermeij (PvdA) is: laat voor 18-plussers het volwassen minimumloon gelden.
De motivatie is vooral ethisch van karakter: gelijk loon voor gelijk werk. En:
'Het is niet acceptabel dat werkzame jongeren nu een beroep moeten doen op
bijzondere bijstand om rond te komen', schreven ze gisteren in deze krant.
Rechtvaardig moeten we zijn.

Het prijsaspect wordt niet vergeten. Wel omfloerst gebracht: 'Door de jeugdlonen
te verhogen, verbetert de positie van oudere werknemers aan de onderkant van de
arbeidsmarkt. Dat is ook helemaal niet verkeerd.' De directere formulering is:
door de lonen van 18-23-jarigen te verhogen, daalt de vraag van werkgevers naar
hun diensten. Het effect zal zijn: minder jongeren met werk.

Dit dwingt ons opnieuw naar het aspect rechtvaardigheid te kijken. De keuze is
niet: een hoger loon en een gelijk aantal banen (dat is niet moeilijk kiezen).
Maar: een hoger loon en minder banen (oeps, dat is lastiger). Het linkse trio
kiest voor het laatste, maar doet dat - typerend voor arbeidsmarktdiscussies -
door het bijbehorende nadeel te bagatelliseren.

Bij de discussie over de arbeidsmarkt voor 50-plussers doet zich een soortgelijk
dilemma voor. Deze werknemers zijn relatief duur en hebben veel opgebouwde
rechten. Hier iets aan willen doen, heet al snel 'onrechtvaardig'. Maar dat is
de onrechtvaardigheid uit de eerste ronde. 'Meer dan 40 procent van de langdurig
werklozen is ouder dan 50 jaar', schrijft het CPB. 'Ze verliezen niet vaker hun
baan, maar als ze werkloos raken, is de kans op langdurige werkloosheid bijna
dubbel zo groot als gemiddeld.' De keuze is niet: behoud alle rechten en het
hoge loon én de baankansen bij werkloosheid zijn even groot. Et cetera. De
rechtvaardigheid in de tweede ronde, dat maakt arbeidsmarktkwesties zo lastig.

Daarom is het zwichten van PostNL zo interessant. Ik mag hopen dat de
arbeidsmarktonderzoekers zich al bij het postbedrijf hebben gemeld. De vraag is:
gesteld voor de keuze, wie van de zzp'ers kiest dan voor de baan? Zij zullen de
prijzen vergelijken (winst uit onderneming versus het loon) en zullen ook alle
arbeidsmarktperikelen bij hun keuze betrekken. Mijn voorspelling bij een
identiek aanbod aan alle zzp'ers is dat leeftijd, gezondheid en achternaam elk
voor zich een significant effect hebben.

Platter geformuleerd: mensen jonger dan 45 (en zeker die jonger dan 23) met een
goede gezondheid en een Hollandse achternaam kiezen vaker voor zzp-schap.
Ouderen, mensen met (zorgen over) een zwakke gezondheid, en mensen met ervaring
met arbeidsmarktdiscriminatie kiezen vaker voor de baan. Als
rechtvaardigheidsoverwegingen zich aandienen en de vorm aannemen van individuele
risico's, snappen we ze namelijk heel goed. PostNL krijgt dus de 'slechte
risico's' in dienst. En dit heeft iets rechtvaardigs.

Frank Kalshoven is directeur van De Argumentenfabriek.

Reageren?

frank@argumentenfabriek.nl

PostNL krijgt de slechte risico's in dienst en dat is rechtvaardig




VIEW ORIGINAL PAGE:

LANGUAGE: DUTCH; NEDERLANDS"
163450746,2015-06-13T00:00:00,Zim-dollar aan inflatie ten onder,4,De Volkskrant,,VAN ONZE BUITENLANDREDACTIE,,Ten Eerste; Blz. 15,,602,,"Zimbabwe schaft zijn eigen munt af, die vrijwel niets meer waard is: 35 biljard
voor één Amerikaanse dollar. Burgers hoeven niet langer met kruiwagens vol
papier naar de winkel.

Zimbabwe gaat afscheid nemen van zijn door hyperinflatie vrijwel waardeloos
geworden dollar. De inwoners van het land krijgen tot 30 september de kans hun
geld om te ruilen in Amerikaanse dollars. Maar veel krijgen ze er niet meer
voor: de centrale bank heeft als officiële wisselkoers vastgesteld dat voor een
en- kele Amerikaanse dollar 35 biljard (35.000.000.000.000.000) Zimbabwaanse
dollars moeten worden meegebracht.

De definitieve ondergang van de lokale munt is een logisch vervolg op het
rampjaar 2008, toen de inflatie 500 miljard procent bedroeg en de prijzen in de
winkels vaak twee keer per dag stegen. Met kruiwagens en plastic zakken vol
biljetten moesten Zimbabwanen destijds boodschappen doen. Het leidde ertoe dat
begin 2009 werd besloten de Amerikaanse dollar en de Zuid-Afrikaanse rand toe te
laten.

De Zimbabwaanse regering, aangevoerd door de 91-jarige dictator Robert Mugabe
(aan de macht sinds de onafhankelijkheid in 1980), geeft westerse landen graag
de schuld van de economische problemen waarin het land sinds het begin van deze
eeuw verzeild is geraakt. Het zou de westerse wraak zijn voor de onteigening van
vierduizend witte boeren in 2000. Een diepe recessie en hyperinflatie zouden het
gevolg zijn geweest.

Meer onafhankelijke bronnen wijzen op de kostbare militaire betrokkenheid van
Zimbabwe bij de oorlog in buurland Congo, waardoor van 1998 tot 2002 honderden
miljoenen aan de economie werden onttrokken. De geldpers ging krachtig aan om
militairen en politici aan hogere salarissen te helpen. Ook de wijdverbreide
corruptie ondermijnde de economie. De neerwaartse spiraal, met krimpcijfers
oplopend van 5 procent in 2000 tot 18 procent in 2003, had tegengegaan kunnen
worden. Zo deed zich in 2006 een mooie kans voor de staatsfinanciën weer op orde
te brengen dankzij de ontdekking van omvangrijke diamantvoorraden. Maar de
inkomsten zijn grotendeels in de zakken van militairen en politici van Mugabe's
partij verdwenen. Op de corruptieranglijst van Transparancy International staat
Zimbabwe in het onderste rijtje: op plaats 156 van in totaal 175 landen.

De regering heeft op originele wijze gepoogd de strijd aan te binden met de
inflatie. Zo werd die in 2007 illegaal verklaard, waarbij de op dat moment
geldende prijzen werden bevroren. Diverse zakenlieden die toch tot
prijsverhogingen overgingen, belandden in het gevang. Het bleek geen probaat
middel tegen het inflatiespook. Ook het schrappen van nullen op de biljetten
werd geprobeerd. In 2006 verdwenen er drie nullen en in 2008 zelfs tien. Het
maakte het rekenwerk wel eenvoudiger, maar de inflatie niet lager.

Pas bij de overgang in 2009 op voornamelijk de Amerikaanse dollar, een nederlaag
voor de regering, lukte dat, en sindsdien is er sprake van enig economisch
herstel. Volgens de centrale bank maakt tegenwoordig 80 procent van de circa 14
miljoen Zimbabwanen gebruik van de Amerikaanse dollar.

Nu blaast de Zim-dollar zijn laatste adem uit - in stijl, want de nodige
verwarring zaaiend. De officiële koers mag dan op 35 biljard voor een
Amerikaanse dollar zijn bepaald, maar de centrale bank maakte ook een gunstiger
koers bekend. Wie nog biljetten van 100 biljoen in de kast heeft liggen, de
allerhoogste denominaties, kan er per stuk ongeveer 35 eurocent voor krijgen. En
dat is vreemd genoeg royaal boven de nu officieel aangekondigde koers.

100.000. 000.000.000 Zimbabwaanse dollar is 0,3 eurocent




VIEW ORIGINAL PAGE:

GRAPHIC: ..
..
..

LANGUAGE: DUTCH; NEDERLANDS"
163450747,2015-06-12T00:00:00,Kabinet wil WW beslist niet verlagen,4,De Volkskrant,,VAN ONZE VERSLAGGEEFSTER NANDA TROOST,,Economie; Blz. 24,,324,,"Het kabinet veegt het voorstel van het Centraal Planbureau (CPB) om de
werkloosheidsuitkering WW te versoberen resoluut van tafel. 'Dat gaan we niet
doen', reageerde minister Lodewijk Asscher van Sociale Zaken en Werkgelegenheid.

Het probleem is volgens Asscher niet dat oudere werklozen niet willen werken,
maar dat de kosten op arbeid te hoog zijn. Het kabinet wil die kosten via een
belastingherziening omlaag brengen, zodat het goedkoper wordt voor werkgevers om
personeel in dienst te nemen.

Het CPB kwam donderdag met het plan om de WW-uitkering te verlagen naarmate
iemand langer werkloos is. Ouderen zouden dan eerder een baan accepteren, ook
als het salaris lager ligt.

Veel oudere werklozen lijken volgens verschillende prognoses het komende jaar
nog weinig te profiteren van het economisch herstel dat is ingezet. Om hen weer
aan het werk te krijgen zijn daarom verdere hervormingen nodig op de
arbeidsmarkt, aldus het CPB. De relatief hoge lonen, leeftijdsafhankelijke
ontslagvergoedingen en pensioenkosten maken 50-plussers duurder. Werkgevers zijn
hierdoor terughoudend met het in dienst te nemen van oudere werklozen.

Hoewel bijvoorbeeld de WW al wordt versoberd zijn volgens het CPB meer
fundamentele herzieningen noodzakelijk. De onderzoekers denken dan aan 'een
werkloosheidsuitkering die daalt met de werkloosheidsduur, ontslagbescherming
die minder afhangt van de lengte van het arbeidscontract en minder
leeftijdsafhankelijke arrangementen in cao's'.

Ook vakbond FNV heeft kritisch gereageerd op het advies van het CPB. 'Deze
werkloosheid is zo structureel, dat los je absoluut niet op door ook nog te
snijden in de WW', zei voorzitter Ton Heerts. De FNV wil dat het kabinet betere
structurele maatregelen neemt om werklozen weer aan een baan te helpen. 'Zet in
op het omscholen van mensen, begeleid ze naar een andere baan en zorg ervoor dat
werkgevers oudere werknemers niet meer discrimineren.'




VIEW ORIGINAL PAGE:

LANGUAGE: DUTCH; NEDERLANDS"
163450750,2015-06-10T00:00:00,Te weinig pensioen? Dan verkoop je toch je huis,4,De Volkskrant,,NANDA TROOST,,Ten Eerste; Blz. 6,,650,,"Vijf vragen over Ministelsel voor zzp'ers

De zelfstandigenaftrek is een Trojaans Paard, dat werkgevers in staat stelt met
geld van de belastingbetaler goedkope zzp'ers in te huren. Heeft Heerts gelijk?

Waarom hebben zzp' ers belastingvoordelen?

Zij worden als ondernemers beschouwd en worden daarom door de Belastingdienst
gecompenseerd (tot een krappe 10 duizend euro per jaar) voor de extra kosten die
dat met zich meebrengt. Want anders dan werknemers moet de eenpitter zelf
risico's als ziekte en werkloosheid afdekken en zijn pensioen regelen. Er zijn
bijna een miljoen zzp'ers. De gestage groei creëert een
socialezekerheidsprobleem: naar schatting 30 procent van de kleine zelfstandigen
is een onverzekerde schijnzelfstandige die in feite een verkapte werknemer is.
Deze groep kan doorgaans alleen rondkomen dankzij de zelfstandigenaftrek. Ook
zzp'ers die wel goed boeren hebben vaak geen geld om zich te verzekeren tegen
inkomensverlies. Individuele verzekeringen tegen arbeidsongeschiktheid zijn duur
en pensioensparen levert individueel veel minder op dan in een pensioenfonds. Zo
ontstaat de roep om een ministelsel voor zzp'ers.

Hoe ziet zo'n basisstelsel eruit?

Daarin moeten ook zzp'ers zich collectief kunnen verzekeren tegen
arbeidsongeschiktheid en voor hun pensioen. Onder zzp'ers is vooral vraag naar
een betaalbare arbeidsongeschiktheidsverzekering. Ook hebben zzp'ers, net als
werknemers, behoefte aan zoiets als een aanvullend pensioen. Het loopt nog niet
storm, maar ze zijn er al wel: pensioenpotten voor zzp'ers. Lang niet alle
zzp'ers zijn overigens voorstander van dergelijke voorzieningen. Een grote groep
voelt zich wél ondernemer en vindt het een kwestie van eer om zijn eigen
boontjes te doppen.

Ze zijn zorgondernemer geworden om af te zijn van geneuzel als vergaderingen en
weekenddiensten. Voor 'later' hebben ze mogelijk een partner die een
traditioneel pensioen opbouwt. En als ze toch pensioengeld tekortkomen, verkopen
ze toch gewoon hun huis? De ict-specialist, vertaler of journalist neemt zich
voor om als gepensioneerde af en toe wat bij te klussen als aanvulling op z'n
AOW-tje. Maar dat is niet voor alle zzp'ers weggelegd.

Wat pleit voor een minivangnet?

Hoe divers ook, de meeste zzp'ers doen wat werknemers doen: ze verhuren
zichzelf, hun kennis en vaardigheden. Dan is een vorm van sociale zekerheid zo
raar niet. Verplicht, want het ouderwetse adagium zegt dat samen sterk maakt, of
in dit geval: goedkoper. Als alleen oude en al zieke zzp'ers meedoen, zijn de
verzekeringen alsnog onbetaalbaar. Bedrijven die volgens hun organisaties
schreeuwen om flex huren dan fatsoenlijk geregelde zzp'ers in. Een keurig
alternatief in plaats van de andere flexwerkers die door nieuwe wetgeving
duurder(transitievergoeding) worden en eerder in vaste dienst moeten komen.

Wat is ertegen?

Het onderscheid tussen werknemer en zzp'er wordt vager. Straks heeft niemand
meer een vast contract en eindigt iedereen als zzp' er. En het goedkopere
ministelsel holt de sociale zekerheid uit. Wie betaalt straks de WW voor de
laatste werknemers?

Wie heeft er gelijk?

De twee uitersten praten sowieso langs elkaar heen. De VVD'er Halbe Zijlstra -
'zzp'ers zijn geen probleem maar een oplossing' - hoeft zich geen zorgen te
maken over de hoogopgeleide eenpitters. Dat doet Heerts terecht wel namens de
onderbetaalde pakketbezorgers, uit dienst verdreven alfahulpen en veel andere
zzp'ers en werknemers wier tarieven en arbeidsvoorwaarden bijna continu onder
druk staan.

Toch lijkt een oplossing voorhanden. Uitruilen in de polder. Een basisstelsel
voor alle zzp'ers en schaf als tegenprestatie de zelfstandigen-aftrek, al dan
niet in stapjes, af. Dan betalen zzp'ers meer belasting en dragen ze bij aan het
stelsel van sociale zekerheid. De kleine zelfstandigen worden zo duurder. Dat
maakt het speelveld tussen zzp'ers en werknemers een stuk eerlijker.




VIEW ORIGINAL PAGE:

LANGUAGE: DUTCH; NEDERLANDS"
163450751,2015-06-10T00:00:00,Honderden ontslagen bij scheepsbouwer IHC,4,De Volkskrant,,VAN ONZE VERSLAGGEVER JARL VAN DER PLOEG,,Economie,,539,,"Aantal opdrachten gekelderd door lage olieprijs

Bij de Nederlandse scheepsbouwer IHC verdwijnen mogelijk honderden banen vanwege
een gebrek aan werk in de sector. Voor het merendeel betreft het contracten van
flexwerkers, zo is de verwachting, maar ook vaste banen zouden op de tocht
staan. Het bedrijf heeft last van de lage olieprijs waardoor het aantal
opdrachten om schepen te bouwen voor grote oliebedrijven fiks tegenvalt.

Dat zeggen de vakbonden FNV en CNV in aanloop naar een gesprek dat later vandaag
plaatsvindt tussen de directie van IHC, de bonden en het personeel.

Bij IHC, de op een na grootste scheepsbouwer van Nederland die vooral is
gespecialiseerd in bagger- en offshoreboten, werken wereldwijd drieduizend
mensen in vaste dienst, van wie zo'n 2.600 op de Nederlandse scheepswerven in
Sliedrecht, Kinderdijk en Krimpen aan den IJssel. Het bedrijf heeft ook zo'n
1.300 flexwerkers in dienst.

Eind 2013 werden op die drie scheepswerven nog duizenden tompoucen uitgedeeld
nadat IHC een megadeal had gesloten met het Braziliaanse staatsoliebedrijf
Petrobras: de zes te bouwen pijpenleggers waren toen goed voor 1 miljard euro
extra omzet en in totaal 'zes miljoen manuren' aan werk, veelal uitgevoerd door
Oost- en Zuid-Europeaanse flexwerkers.

Maar nu die schepen zo goed als klaar zijn en er vooralsnog geen grote nieuwe
orders op de rol staan moet er weer personeel verdwijnen. Het gros van de
ontslagen zal naar verwachting vallen in de zogenoemde flexibele schil, zegt
FNV-bestuurder metaal Richard Moti, maar de angst bestaat dat IHC van de
gelegenheid gebruik maakt ook een aantal vaste krachten te lozen.

'De markt in de scheepsbouw is grillig', zegt Moti. 'Bij een grote order heb je
werk voor een paar jaar, maar wanneer je minder schepen bouwt, heb je ook minder
werknemers nodig. Daarom accepteren wij normaal gesproken dat IHC werkt met een
flexibele schil die soms groter en dan weer kleiner is.'

Maar, zo zegt Moti, IHC is de laatste jaren ook bezig het aantal vaste
werknemers terug te brengen. 'Vooralsnog ging dat via natuurlijk verloop, maar
we vermoeden dat ze met deze reorganisatie dat proces willen versnellen.'

IHC wil niet reageren op de speculaties van de bonden - mocht er iets spelen,
wil het bedrijf eerst het eigen personeel inlichten, dan pas de media. Wel laat
een woordvoerder weten dat 'het aantal orders dit jaar sterk achterblijft bij
wat een gezonde onderneming nodig heeft.'

Bram Roelse, sinds een klein jaar topman van IHC, zei onlangs dat zijn bedrijf
vooral last heeft van de sterk gedaalde olieprijs. Grote oliemaatschappijen
zoals Petrobras en Shell wachten daardoor onder meer met investeringen in nieuwe
schepen, waardoor er beduidend minder werk is voor gespecialiseerde Nederlandse
scheepsbouwers als IHC. Roelse verwachtte zelfs dat er dit jaar 40 procent
minder orders zouden binnenkomen dan in 2014.

De bonden laten weten dat er bij andere, vergelijkbare bedrijven vooralsnog
niets speelt, ook al hebben ook zij last van de lage olieprijs. Uit een rondgang
langs een aantal van die bedrijven, zoals de grootste scheepsbouwer van
Nederland Damen Shipyards, blijkt inderdaad dat er op dit moment geen problemen
zijn met de personeelsbezetting.




VIEW ORIGINAL PAGE:

GRAPHIC: IHC Merwede in Krimpen aan den IJssel, een van de drie werven van IHC.
Foto Raymond Rutting / de Volkskrant

LANGUAGE: DUTCH; NEDERLANDS"
163450753,2015-06-06T00:00:00,(On)afhankelijk,4,De Volkskrant,,LOES REIJMER,,Sir Edmund; Blz. 3,,631,,"Medialogica


Het ministerie van Sociale Zaken en Werkgelegenheid bond de strijd aan tegen
pesten op het werk en de media gingen er gretig op in.Den Haag leverde maar al
te graag de cijfers en de hoofdrolspelers aan.

Schouderklopjes bij de koffieautomaat van het ministerie van Sociale Zaken en
Werkgelegenheid: campagne geslaagd.

Minister Asscher bond deze week de strijd aan met pesten op het werk. Een groot
maatschappelijk probleem volgens het ministerie, dat er voor het gemak zelf de
cijfers bij leverde: 'honderdduizenden mensen worden dagelijks gepest op het
werk', aldus de persuitnodiging voor de aftrap van de campagne.



Media doken er massaal op, volgens de nieuwsfähige mix van een probleem dat veel
Nederlanders zou raken, een ernstig kijkende minister en - oe la la - een heus
onderzoek gepresenteerd op een handzaam en gelikt 'factsheet'.

'Kwart werknemers gepest door collega's', luidde de opening van het Algemeen
Dagblad maandagochtend. http://Nu.nl: 'Half miljoen mensen wordt structureel
gepest op werkvloer'. De NOS doorkruiste de afspraken van het ministerie met het
AD en RTL Late Night, die Asscher exclusief mochten interviewen, en opende
zondagavond al het Achtuur Journaal met het nieuws. Annechien Steenhuizen: 'Een
op de zes werknemers wordt gepest op de werkvloer.' Een burn-outwaardige wirwar
aan cijfers kortom, waarop ook nog eens iets af te dingen viel, zo bleek
maandagavond op de site van de Volkskrant.

In een nieuwe factcheckrubriek - een succesrecept dat we al langer kennen uit
nrc.next - werd de berichtgeving van verschillende media onderzocht. Conclusie:
de alarmerende claims waren op z'n minst twijfelachtig, om niet te zeggen: nogal
overdreven. Ook het verhaal van het ministerie, dat honderdduizenden mensen
dagelijks worden gepest, bleef niet overeind.

Er viel nog iets anders op. Voor het grote maatschappelijke probleem dat pesten
op het werk zou zijn, leek het aantal ervaringsdeskundigen nogal beperkt. In
kranten en nieuwsprogramma's doken steeds dezelfde namen op: de seksueel
geïntimideerde Karin, André die werd weggepest bij de gemeente Kampen.

Media vermeldden het niet, maar beiden zijn vrijwilliger bij 'Pesten op de
werkvloer', een stichting die lobbyt voor een landelijk meldpunt. Onlangs boden
ze nog een petitie aan in de Tweede Kamer. Ook de directeur zagen we in elk
tv-programma voorbij komen, van RTL Boulevard tot aan het NOS Journaal.

In RTL Late Night werd Asscher vergezeld door ervaringsdeskundige Anke, bij de
start van zijn campagne interviewde de aanwezige media Hennie. Allebei waren
geselecteerd en meegetroond door het ministerie. Stuk voor stuk belangrijke
verhalen om te vertellen, natuurlijk. Toch wringt het dat media zich in hun
berichtgeving volledig afhankelijk maakten van het ministerie en een lobbygroep
- niet écht bronnen die er belang bij hebben om het probleem te nuanceren of
relativeren, zoals ook bleek uit het gegoochel met cijfers.

Pesten op het werk is een taboe, daarin zullen we Asscher maar even op zijn
groene ogen geloven. Daarom zal het moeilijk zijn om slachtoffers te vinden die
hun verhaal publiekelijk willen doen. Maar toch. Waarom is er niet iets langer
gezocht naar andere bronnen, hoogleraren of ervaringsdeskundigen die geen direct
belang hebben? Media vonden het blijkbaar belangrijk nieuws - zowel het AD als
het NOS Journaal opende ermee - maar in de uitvoering waren ze gemakzuchtig.
Vier uur cup-a-soup: wat water erbij en klaar.

Minister Asscher wilde meer aandacht voor het probleem. Een missie waarin hij
samen met zijn woordvoerders en BKB, het bureau dat de campagne bedacht, al
binnen een dag glansrijk slaagde. Bij dezen genomineerd tot afdeling van de
maand: de woordvoerders van het ministerie van Sociale Zaken en Werkgelegenheid.




VIEW ORIGINAL PAGE:

GRAPHIC: Illustratie Io Cooman

LANGUAGE: DUTCH; NEDERLANDS"
163450754,2015-06-05T00:00:00,375 ontslagen bij zuivelconcern,4,De Volkskrant,,VAN ONZE VERSLAGGEVER PETER DE WAARD,,Economie; Blz. 28,,444,,"FrieslandCampina wil af van huidig sociaal plan: 'Niet meer van deze tijd'

De zuivelcoöperatie FrieslandCampina schrapt 375 banen. De ontslagen vallen bij
de fabrieken in Leeuwarden en Beilen, waar respectievelijk gecondenseerde melk
en babyvoeding worden gemaakt.

De directie denkt dat de productie efficiënter kan en dat daardoor minder mensen
nodig zijn.

De ontslagen komen niet helemaal onverwacht. Bij de aankondiging van nieuwe
investeringen in de efficiencyverbetering in de beide fabrieken werd al gezegd
dat het tot minder banen zou leiden. 'De extra medewerkers die tijdens dat
proces nodig waren, zijn nu boventallig geworden', aldus het bedrijf. Nu is een
reorganisatie nodig om de onderneming op de wereldmarkt concurrerend te houden.


Maar de bonden stellen dat het aantal ontslagen een onaangename errassing is.
Het CNV erkent dat sprake was van een banenvermindering. 'Maar daarbij was
afgesproken dat er voor de personeelsleden ander werk zou worden gezocht. Dat
gaat nu niet gebeuren.'

De FNV hoopt dat er een compromis kan worden bereikt. Geruststellend is volgens
de bond dat het bedrijf een goed sociaal plan kent. Wel loopt het sociaal plan
juist dit jaar af. FrieslandCampina laat in een persbericht weten dat het nieuwe
sociale plan zal moeten worden aangepast, omdat het huidige niet meer van deze
tijd is.

Een van de problemen voor het bedrijf is de dalende melkprijs waardoor de
winstmarges kleiner zijn geworden. Sinds 1 april van dit jaar is het melkquotum
afgeschaft, waardoor boeren in Europa weer zoveel melk kunnen produceren als ze
willen.

Ook in de VS is sprake van een recordproductie van melk waardoor de prijzen
onder druk staan. En ten slotte overspoelen landen als Nieuw-Zeeland de wereld
met goedkope zuivel. Daar staat een dalende vraag tegenover die maar niet
aantrekt.

Door de boycotmaatregelen van Rusland is een belangrijke afzetmarkt voor
FrieslandCampina weggevallen. China neemt door de lagere groei ook veel minder
melk en melkproducten op de wereldmarkt af.

In Beilen, waar voornamelijk kindervoeding en ingrediënten worden geproduceerd,
zullen 210 tot 230 van de in totaal 767 arbeidsplaatsen vervallen. Bij
FrieslandCampina in Leeuwarden, waar hoofdzakelijk gecondenseerde melk wordt
gemaakt, zullen de komende drie jaar tussen de 125 en 145 van de huidige 852
arbeidsplaatsen verdwijnen. In de helft van de gevallen betreft het mensen die
een arbeidscontract voor onbepaalde tijd hebben. Zij zullen overtollig worden
verklaard en onder het sociaal plan vallen. De andere werknemers zijn
uitzendkrachten of mensen met jaarcontracten. Het concern telt in totaal 22
duizend werknemers.




VIEW ORIGINAL PAGE:

GRAPHIC: Productielijn van FrieslandCampina in het Zuid-Hollandse Maasdam.
Foto Kick Smeets

LANGUAGE: DUTCH; NEDERLANDS"
163450755,2015-06-04T00:00:00,Dik verdiend,4,De Volkskrant,,DOOR FLOORTJE SMIT,,V Opening,,1213,,"Film profiel Melissa Mccarthy


Melissa McCarthy is ouder en dikker dan de gedroomde hollywoodster. Toch zit ze
Sandra Bullock en Angelina Jolie op de hielen als best betaalde actrice. Daar
heeft ze zo haar methode voor.

Als de voluptueuze CIA-bureaubeambte Susan in de spionagekomedie Spy ein-de-lijk
undercover mag, krijgt ze de identiteit aangemeten van een 'werkloze
telemarketeer': grijs krullend haar, een shirt met opdruk van een poes. Waar
haar afgetrainde mannelijke collega's beschikken over horloges met
vlammenwerpers, zijn haar spionnensnufjes verstopt in een tube aambeiencrème of
voetschimmelspray. Susan ondergaat het lijdzaam en zuchtend.



De actrice die haar speelt, Melissa McCarthy, werd wereldberoemd met dit soort
typetjes: misfits naar wie mensen niet willen kijken, maar het stiekem toch
doen. Het maakte McCarthy tot een van de best betaalde actrices in Hollywood. Na
Sandra Bullock en Angelina Jolie deelt ze een derde plaats met Jennifer
Lawrence. Haar optreden in Spy mag dan misschien pas haar eerste hoofdrol zijn,
ze is al een paar jaar een van de weinige acteurs wier naam alleen al mensen
naar de bioscoop trekt. McCarthy is wat 'box office-goud' wordt genoemd.

En dat is opmerkelijk, in een filmwereld waarin de norm voor vrouwen kledingmaat
0 is en hun maximale houdbaarheidsdatum op 35 jaar ligt. Waar grofgebekte,
grappige vrouwen nog steeds uitzonderingen zijn. Waar volgens McCarthy zelf
seksisme een 'ziekte' is en iedereen die 'niet rondhobbelt op hoge hakken
doorgaat voor onaantrekkelijke bitch'.

De 44-jarige McCarthy beleefde haar grote filmdoorbraak met Bridesmaids (2011).
McCarthy speelde een bijrol als bruidsmeisje in de komedie en stal de show met
een scène waarin ze zit te poepen op een wasbak - diarree, hoge nood. Het hoofd
rood, de jurk opgetrokken: 'Het spuit eruit als lava'. Het leverde haar een
Oscarnominatie op.

Het is alsof McCarthy vanaf dat moment heeft gedacht: 'U verlangt dat ik luid,
irritant, grofgebekt en onverzadigbaar ben qua seks, drank en eten? Dan zult u
het krijgen.' Ooit ontwikkelde ze als stand-up comedian typetjes met behulp van
een pruik, een gekke bril en onbevreesde improvisatie, na Bridesmaids creëerde
ze personages die slim meesurften op de groeiende populariteit van
poep-plas-seks-kots-komedies.

In Identity Thief (2013) is ze een onwaarschijnlijke fraudeur, met een
permanentje en een voorliefde voor blauwe oogschaduw, met wie de brave huisvader
(Jason Bateman) raakt opgescheept. In The Heat (2013) is ze een non-stop
scheldende agent met leren, vingerloze handschoentjes die op pad moet met een
preutse, keurige FBI-agente (Sandra Bullock). En zo werkte ze zich op van 'gekke
vriendin van', naar komisch duo, tot de hoofdrol in Spy.

Om grappig te zijn, vindt McCarthy, moet je minpunten en tegenslag omarmen. En
in Hollywood krijgen vrouwelijke personages daartoe amper de kans, vertelde ze
in een interview met de Amserikaanse zender CBS. 'In veel komedies krijgen
vrouwen fantastische kleren, een geweldig kapsel, een winkeltje - een
kaaswinkeltje in Manhattan ofzo. Volgens mij kun je dan de huur niet betalen,
maar ze lopen wel met een Chloé-tas (...) En dan moeten ze grappig zijn. Maar
met wat? Je hebt zojuist al haar gereedschap afgepakt, denk ik dan.'

Een van de gereedschappen die McCarthy gebruikt, is haar lichaam. Ze heeft een
talent voor fysieke komedie: ze wurmt zich door autoraampjes, laat zich lomp
over een motorkap glijden en is gek op vechtpartijen. Als de kijker een beetje
onrustig gaat schuifelen op zijn stoel, dan is het goed.

Bij sommige mensen roept ze echter sterke weerstand op. De hatelijke opmerkingen
die McCarthy online naar haar hoofd geslingerd krijgt, richten zich vooral op
haar gewicht. Zelfs een recensent omschreef haar in de recensie van Identity
Thief met woorden als 'formaat traktor' en 'vrouwelijk nijlpaard'. Een soort
'bodyshaming' dat een heel verkeerde boodschap geeft aan jonge meisjes,
reageerde McCarthy. Toen een verslaggever na Tammy (2014) zei dat ze in die film
wel 'heel lelijk' was, kreeg hij van McCarthy de wind van voren: 'Zeg je dat ook
tegen een man als hij een personage speelt dat in de kreukels ligt?'

Eigenlijk eigent McCarthy zichzelf via haar typetjes het recht toe op
imperfectie, met harde hand. Maar wie haar personages door dat pantser van harde
grappen en zelfverzekerdheid onkwetsbaar acht, heeft het mis. McCarthy is op
haar best als ze juist haar kwetsbaarheid durft te tonen.

Het wordt vaak vergeten, maar voordat ze in de bioscoop doorbrak met
Bridesmaids, speelde ze zeven jaar in de televisieserie Gilmore Girls
(2000-2007). Sookie was ze daar, een lieve, geestige, stuntelige kok en de beste
vriendin van het hoofdpersonage Lorelai. Ze won een Emmy met de sitcom Mike and
Molly (2010-2015), een romantische komedie over twee bezoekers van een Anonieme
Overeters Bijeenkomst. In de film St. Vincent (2014) speelde ze een lieve
gescheiden moeder naast Bill Murray. Haar cameo in The Hangover III (2013) is
prachtig ingetogen.

Haar personages lijken die zachte kant te overschreeuwen, maar wie goed kijkt,
ziet in elk van haar films een moment waarop McCarthy de kijker even naar binnen
uitnodigt. Ze houdt van haar personages, al doft ze ze op als een kerstboom en
maakt ze ze soms belachelijk met dikkemensengrappen. De films waarin ze te
onvriendelijk is voor haar typetjes, zoals Identity Thief en het door haar en
haar echtgenoot Ben Falcone geschreven Tammy, werden door recensenten
neergesabeld.

Vooral regisseur Paul Feig, die McCarthy ontdekte voor Bridesmaids, haar
vervolgens regisseerde in The Heat en Spy, en haar nu weer heeft gecast voor
zijn vrouwelijke versie van Ghostbusters (verwacht in 2016), haalt het beste in
haar naar boven: bij hem is McCarthy nooit de punchline van een dikkemensengrap.
In de films die zij samen maakten, geldt eigenlijk het omgekeerde: degenen die
lekker om haar denken te lachen, worden hoe langer hoe meer geconfronteerd met
hun eigen, vaak harde, vooroordelen.

In Spy bijvoorbeeld is McCarthy's personage Susan eigenlijk een chronisch
onderschatte vrouw. Bespot worden de mensen die niet meer in haar zien dan
iemand die gemaakt is voor vormeloze poezentruien. In de film leert Susan dat
zij zich niet in hokjes moet laten drukken en bewijst ze de wereld
tegelijkertijd dat ze veel meer in haar mars heeft.

Het typetje voorbij, onderschatting als troefkaart: misschien was dat ook altijd
al McCarthy's masterplan.

Jurk
Vijf of zes ontwerpers liep Melissa McCarthy af toen zij voor een Oscar
genomineerd was voor haar rol in Bridesmaids. Geen van hen wilde een galajurk
voor haar maken voor op de rode loper.
Het was de druppel: al eerder klaagde McCarthy, die een opleiding deed tot
modeontwerpster, dat kleding in haar maat 'ofwel voor een 98-jarige vrouw, ofwel
voor een 14-jarige hoer gemaakt lijkt'.
Samen met ontwerpster Daniella Pearl heeft zij nu een eigen kledinglijn
ontwikkeld voor grotere maten.
Deze maand maakte ze zich nog kwaad over winkelcentra. 'Het is vreemd dat je
(boven maat 42) niet kunt winkelen met vriendinnen omdat 'jouw' sectie boven
verstopt is tussen de auto-onderdelen. 'We stoppen jullie even hier, omdat we
jullie niet willen zien en waarschijnlijk willen jullie ook niet gezien worden.'




VIEW ORIGINAL PAGE: ,

GRAPHIC: McCarthy in een jurk van Daniella Pearl.
Foto AFP
Melissa McCarthy speelde een diarree-scène die haar een Oscarnominatie opleverde
en haar doorbraak betekende
Foto Twentieth Century Fox

LANGUAGE: DUTCH; NEDERLANDS"
163464789,2015-07-08T00:00:00,Lage olieprijs dwingt offshore tot lozen werknemers,7,Trouw,,KOOS SCHWARTZ,,Economie; Blz. 15,,613,,"Technip, een grote offshoredienstverlener stuurt 6000 mensen naar huis, 16
procent van het personeelsbestand


De lage olieprijzen mogen een zegen zijn voor veel burgers en bedrijven, voor de
offshoresector zijn ze dat niet. Olieconcerns als Shell en Exxon schrappen
investeringen en stellen projecten uit of af. Toeleveranciers voelen dat. Neem
het Franse Technip, Europa's grootste serviceverlener aan de olie- en
gasindustrie: dat stuurt 6000 werknemers naar huis, bijna 16 procent van het
38.000-koppige personeelsbestand.



Technip is niet erg bekend in Nederland, al heeft het er drie kantoren
(Zoetermeer, Capelle aan den IJssel en Den Bosch) met vijfhonderd werknemers. In
de wereld van olie en gas is het een grote naam.

Technip maakt pijpleidingen, legt ze aan, bouwt grote onderzeese constructies,
maakt vaste en drijvende olieplatforms, bouwt fabrieken waar aardgas vloeibaar
wordt gemaakt en ontwerpt en bouwt installaties voor de chemische industrie. Met
een omzet van ruim 10 miljard euro (2014) is het wereldwijd opererende bedrijf
groter dan de hele Nederlandse offshoresector.

Het bedrijf had vorig jaar 48 grote projecten onder handen. Een van de grootste
klussen is de aanleg van een onderwaternetwerk voor olie- en gaswinning voor de
kust van Angola. Technip doet dat met het Leidse offshorebedrijf Heerema.
Daarmee is 3,5 miljard dollar gemoeid.

Gezien de lage olieprijzen en de bezuinigingsdrift bij de olie- en
gasmaatschappijen, komt de ontslaggolf bij Technip niet onverwacht. Eerder dit
jaar hakten reorganisaties bij Amerikaanse branchegenoten als Halliburton (circa
5500 man), Schlumberger (9000) en Baker Hughes (7000) erin. Vorig jaar kondigde
Fugro, het Nederlandse bedrijf dat veel bodemonderzoek doet voor olieconcerns,
een forse personeelsvermindering aan. Ook Technip neemt geen halve maatregelen,
hoewel het vorig jaar nog een winst van 436 miljoen euro boekte en in het
jaarverslag opgetogen repte van een stampvolle orderportefeuille.

Die portefeuille zit aardig vol, maar het verkrijgen van nieuwe projecten blijkt
lastig. Bovendien speelt er nog iets. ""Er lijkt sprake te zijn van irrationeel
gedrag bij biedingen op projecten die goedgekeurd worden"", zei Technip-topman
Thierry Pilenko bij de aankondiging van de ontslagen. Pilenko doelde op
concurrenten die laag inschrijven op projecten en mogelijk zelfs onder de
kostprijs willen werken. In dat opzicht lijkt de offshoresector op de
Nederlandse bouwwereld waar in de crisisjaren hetzelfde gebeurde.

De ingreep bij Technip zegt nog iets. Pilenko verwacht niet dat de olieprijzen
snel zullen terugveren naar het niveau van ruim een jaar geleden, toen een vat
olie meer dan 100 dollar kostte.

Hij is niet de enige in de sector die er zo over denkt. Zo lang de huidige
olieprijzen gangbaar blijven, zo lang is een nieuwe investeringsgolf van de
Shells en Exxons niet te verwachten.

De Nederlandse offshore-industrie merkt dat ook. Fugro, dat vorig jaar dieprode
cijfers schreef, schrapte al honderden banen. SBM Offshore, dat drijvende
platforms maakt voor productie en opslag van olie en gas, stuurt 1500 mensen
naar huis. Het bedrijf zit nog goed in het werk, maar heeft al een tijd geen
grote opdracht meer binnengesleept.

Vorige maand werd bekend dat IHC bijna 500 vaste en een groot deel van zijn
tijdelijke arbeidskrachten naar huis stuurt. Er is weinig vraag naar de
offshoreschepen die het bedrijf maakt.

Het lijdt nauwelijks twijfel dat er bij de ruim 430 bedrijven die de Nederlandse
offshoresector telt, meer banen verloren gaan. Eind vorig jaar waren er nog
29.000, volgens de brancheorganisatie Iro.

Concurrenten zijn bereid onder de kostprijs te werken




VIEW ORIGINAL PAGE:

GRAPHIC: De Cidade de Paraty, een drijvende raffinaderij van SBM.

LANGUAGE: DUTCH; NEDERLANDS"
163464790,2015-07-04T00:00:00,Geen lagere belastingen maar banen,7,Trouw,,"JOHANNES MOL, DOCENT SOCIAL WORK",,Opinie; Blz. 28,,367,,"Hoera, het gaat goed met Nederland! Hoera, ik krijg er 800 euro bij! Dat is de
boodschap die de regering ons brengt. En het gaat de regering daarbij, zo stelt
staatssecretaris Wiebes nadrukkelijk, om het creëren van banen. Dus eerst
krijgen de werkenden flink extra, en doordat zij dat uitgeven, krijgen de
werklozen vanzelf een baan.



Om mij heen zie ik veel mensen die dolgraag zouden werken, maar voor wie er geen
werk is. Tenminste, geen werk waar geld voor beschikbaar is. Maar het werk is er
wel, bijvoorbeeld in de zorg, in het onderwijs, bij de plantsoenendienst. Nu
mijn buren en ik allemaal 800 euro extra krijgen, zullen wij vanzelf zorgen dat
dat werk wel gedaan wordt, in de zorg, het onderwijs en de plantsoenendienst.
Gelooft u het? Ik niet in ieder geval. Ik zie dit geld eerder besteed worden aan
hypotheekaflossing, vakantie en een nieuw mobieltje.

Als het echt om de banen gaat, is er een eenvoudig alternatief: het geld
uitgeven aan die banen. En dan meteen de banen waar de samenleving behoefte aan
heeft. Een eenvoudig sommetje laat zien wat mogelijk is. Een gemiddeld
huishouden krijgt er volgens Wiebes 800 euro bij. In Nederland zijn er ruim 6
miljoen huishoudens. Dat is bij elkaar minstens 4,8 miljard euro. Een fulltime
baan aan de onderkant van de arbeidsmarkt kost hooguit 40.000 euro. Voor 4,8
miljard kun je dus 120.000 banen creëren. Zekere banen, ongeacht wat burgers met
hun inkomen doen. Zinnige banen, waar de samenleving blij van wordt. Niet alleen
de mensen die nu uit de Wajong geschopt worden en de mensen in de zorg die
ontslagen worden. Ook de mensen in het onderwijs, de ouderenzorg en alle
mantelzorgers, die de werkdruk almaar hoger zien worden. Daar bovenop hun
familie en vrienden: zij zullen blij zijn. En niet te vergeten de mensen voor
wie zij nuttig werk doen.

Wat nog het mooiste is: dit zouden vaste banen kunnen zijn, want door de
overheid structureel gefinancierd. Dus geen tijdelijke flexbanen, maar echte
banen, waar mensen trots aan kunnen ontlenen.

Politici, grijp deze kans. Het is zo eenvoudig om Nederland beter, prettiger,
leefbaarder te maken, voor heel veel mensen!

Schep banen waar de samenleving blij van wordt




VIEW ORIGINAL PAGE:

LANGUAGE: DUTCH; NEDERLANDS"
163464792,2015-07-04T00:00:00,'Met nee houden we onze waardigheid',7,Trouw,,,,Vandaag; Blz. 7,,172,,"Nee

Mariana: ""We zijn er helemaal klaar mee, met die onderhandelingen. Door nee te
zeggen, houden we onze waardigheid. Natuurlijk wil ik in de euro blijven, maar
niet tegen elke prijs. Ik ken veel mensen, en de meesten zeggen nee. De
minderheid in mijn omgeving die ja gaat stemmen, is vooral hogeropgeleid. Zij
hebben dan ook meer te verliezen. Ik heb een tijdelijk contract en ben hiervoor
jarenlang werkloos geweest. Ik heb juist weinig te verliezen.""

'Stel dat het nee-kamp wint, wat dan?'

Ja

Sevi: ""Wij horen in Europa. Dat is ons huis. Welke toekomst hebben wij als we
uit de Europese Unie stappen? Geen. Ik ben bang dat een 'nee' tot het einde van
ons lidmaatschap zal leiden. Stel dat het nee-kamp wint, wat dan? Tsipras heeft
geen plan, en als hij dat wel heeft, weet hij dat goed te verbergen. Ik hoop dat
Griekenland bereid is de uitkomst van het referendum te accepteren en daarnaar
te handelen. Daar heb ik wel zorgen over.""

'De minderheid in mijn omgeving die ja stemt, is vooral hogeropgeleid'




VIEW ORIGINAL PAGE:

LANGUAGE: DUTCH; NEDERLANDS"
163464793,2015-07-03T00:00:00,De integratie moet van twee kanten komen,7,Trouw,,"MARK VAN OSTAIJEN, PETER SCHOLTEN EN WARDA BELABAS, VERBONDEN AAN ONDERZOEKSGROEP 'GOVERNANCE OF MIGRATION AND DIVERSITY', BESTUURSKUNDE, ERASMUS U...",,Opinie; Blz. 21,,671,,"Hoe moeten mensen integreren in onze samenleving? Nou, in elk geval niet zoals
Rotterdam nu voorstelt, betogen de wetenschappers Mark van Ostaijen, Peter
Scholten en Warda Belabas.

Het is weinigen in Nederland ontgaan. Leefbaar Rotterdam werd bij de laatste
gemeenteraadsverkiezingen de grootste partij in Rotterdam. Die partij, met
fractievoorzitter Joost Eerdmans voorop, voerde campagne met ronkende beloften
over vooral migratie- en integratiethema's. Zo zou er een 'quotum' komen op de
'instroom' van Midden- en Oost-Europeanen en een aanpak gericht op 'eigen
werklozen eerst'. Na de verkiezingsoverwinning smeedde Leefbaar een college met
D66 en CDA, wat Leefbaar de wethouder voor 'Stedelijke Ontwikkeling en
Integratie' opleverde. Vandaar dat het vaststellen van de Integratienota door de
gemeenteraad komende dinsdag een belangrijke politieke botsproef is in
Rotterdam.

En niet voor niets. Rotterdam is op het terrein van integratie vaak van
nationale betekenis geweest. Denk aan de uitvinding van het inburgeringsbeleid
en de opkomst van Fortuyn. Ook Leefbaar-fractievoorzitter en wethouder Joost
Eerdmans ziet Rotterdam graag als 'nationale voorloper en laboratorium van
Nederland'. Het is daarom van belang goed tegen het licht te houden wat deze
integratienota betekent. Is dit een hoopvolle innovatie of, zoals Rotterdamse
oppositiepartijen stellen, een 'vaag, eenzijdig en nietszeggend document' (SP,
Groenlinks, VVD) met 'weinig visie en creativiteit' (PvdA)?

Vergelijking met snelweg

Wat ons betreft is 'Integratie 010' vooral een politiek pamflet dat het diverse
karakter van Rotterdam ontkent. Allereerst wordt 'integratie' geproblematiseerd
als een eenzijdige verantwoordelijkheid van de migrant, die 'een inspanning moet
leveren' om deze 'morele plicht' te vervullen. Maar een eenzijdige plicht tot
integratie neigt naar assimilatie. Hiervoor wordt de metafoor van de snelweg
aangehaald, 'waarbij het in eerste instantie aan de invoeger is om moeite te
doen en initiatief te tonen om veilig in te kunnen voegen'. Deze metafoor is
problematisch, want hij schetst integratie als een exclusieve plicht van
migranten. Opmerkelijk genoeg lijkt deze opvatting breder te worden gedeeld,
aangezien premier Rutte onlangs benadrukte dat 'migrantenjongeren zich moeten
invechten op de arbeidsmarkt'. Bovendien is de metafoor ongelukkig omdat een
snelweg de minst sociale en interactierijke plek is van Nederland. Als
integratie moet plaatsvinden op een plek waar geen dialoog mogelijk is en waar
mensen bij elkaar zijn om zo snel mogelijk te verdwijnen, geeft dat te denken.

Ook wordt in de nota een tegenstelling gecreëerd tussen 'de migrant' en 'de
samenleving' waartussen allerlei culturele verschillen staan die 'overbrugd'
moeten worden. Door de migrant. Alsof migranten niet al die zogenaamde
samenleving zijn en het een eenduidige groep is die 'buiten' de samenleving
geplaatst kan worden. Juist omdat Rotterdam nog diverser aan het worden is,
heeft de stad behoefte aan een visie die accepteert dat de 'world port city' nu
ook een 'city of the world' is geworden. Maar integendeel. 'Integratie 010'
geeft blijk van een stadsbestuur dat terug lijkt te willen naar de jaren
negentig, aangezien men op een badinerende toon spreekt over migranten waar de
overheid ""een stukje meeloopt als dat niet vanzelf gaat"".

Ten slotte voelen wij ons als Rotterdammers achtergesteld, uitgesloten en
gediscrimineerd. Want waar zijn 'wij' in dit beleid? Wij als zogenaamd 'gewone'
Nederlanders zijn ontslagen van enige etniciteit, hebben dispensatie van
integratie en zijn ontslagen van elke plicht om daaraan een bijdrage te leveren.


Daarmee problematiseert Rotterdam integratie eenzijdig richting de migrant, die
hard aan het werk moet, terwijl zelfbenoemde 'Nederlanders' een voornamelijk
passieve en indirecte rol spelen. Die inactieve, uitgesloten en discriminatoire
positie laten wij onszelf niet aanleunen. Het is de politieke retoriek van een
stad in zelfontkenning. Dat is niet ons Rotterdam.




VIEW ORIGINAL PAGE:

GRAPHIC: Markt in Rotterdam.
foto Phil Horvat, anp

LANGUAGE: DUTCH; NEDERLANDS"
163464794,2015-07-02T00:00:00,Scholingsfonds helpt bij zoektocht naar ander werk,7,Trouw,,INGRID WEEL,,Economie; Blz. 16,,496,,"In metaalsector vond 40 procent van met ontslag bedreigde werknemers nieuwe baan
in andere branche


Soepel van de ene naar de andere baan, ook bij dreigende werkloosheid. Van dat
droombeeld wilden politiek en vakbonden werkelijkheid maken. Niet alleen voor
mensen met een vast contract, maar ook voor zzp'ers en flexwerkers. Daarom
spraken zij twee jaar geleden in het sociaal akkoord met de werkgevers af dat
dit georganiseerd gaat worden. Sleutelrol hierin moeten de opleidingsfondsen
spelen.



""Er is best veel van de grond gekomen"", constateert Nic van Holstein, opsteller
van het eerste evaluatieverslag dat deze week naar de minister van sociale zaken
en werkgelegenheid is gestuurd. Namens de Stichting van de Arbeid heeft hij
geïnventariseerd hoe het gaat met de scholing van werknemers. ""Er is ook nog
veel te winnen.""

De verschillen tussen de sectoren zijn groot. De grafische sector heeft er
bijvoorbeeld voor gezorgd dat 40 procent van de werknemers die hun baan dreigden
te verliezen, in een andere sector werk heeft gevonden. Haar mobiliteitscentrum,
'C3 Werkt' genaamd, regelt en betaalt een adviseur die kijkt wat de
mogelijkheden zijn. Als er verdere begeleiding of scholing nodig is, wordt de
helft daarvan bekostigd.

""De samenwerking met andere sectoren is bijzonder. We zien vaak dat werkgevers
terughoudend zijn om in scholing te investeren die ertoe kan leiden dat
werknemers naar een andere sector overstappen"", vertelt Van Holstein.

Ook tussen de metaalsector en de uitzendsector zijn soortgelijke afspraken
gemaakt.

De uitzendsector lijkt op meer vlakken voorop te lopen. Zo heeft het
scholingsfonds van de uitzendsector (Stoof) erop ingezet dat uitzendkrachten een
startkwalificatie kunnen halen. Dat is een opleidingsniveau waarmee je in
theorie klaar bent voor de arbeidsmarkt. Voor de meeste andere sectoren was dit
geen doel, want zij hebben nauwelijks werknemers - ook niet op flexibele basis -
die dat basisniveau niet hebben.

Ben je een kleine zelfstandige? Dan bof je weer als je in de architectuur werkt.
Deze sector zet de deuren bij workshops ook open voor zzp'ers. Als zij
loopbaanadvies op maat nodig hebben of om een coach verlegen zitten, mogen ze
ook bij de Stichting Architectenbureaus (SFA) aankloppen.

Van Holstein: ""Er zijn meerdere opties voor zzp'ers om toegang te krijgen tot
scholingsfondsen, maar de mate waarin ze geïnteresseerd zijn, verschilt ook
nogal."" Zo is in de installatiebranche veel vraag naar opleiding, terwijl
meubelmakers zich juist in de praktijk verder willen bekwamen.

De Stichting van de Arbeid concludeert dat er door scholingsfondsen, ook wel
O&O-fondsen genoemd, veel wordt nagedacht over hoe ze werknemers beter kunnen
helpen, en ook de zzp'ers en mensen met flexibele contracten.

Van Holstein noemt dat een ""stap voorwaarts"", maar benadrukt tegelijkertijd dat
het belangrijk is dat deze stap een vervolg krijgt. ""We zijn blij met de goede
voorbeelden, maar we hopen op meer.""




VIEW ORIGINAL PAGE:

LANGUAGE: DUTCH; NEDERLANDS"
163464795,2015-07-01T00:00:00,"'t Gaat niet om cijfers, maar om ideologieën",7,Trouw,,WILLEM PEKELDER,,Cultuur en Media; Blz. 15,,553,,"Wat in de ruzie tussen Griekenland en de EU veelal buiten beeld blijft, is dat
het ten diepste niet over cijfertjes gaat maar over ideologieën. De partij van
premier Tsipras, Syriza, is een samenraapsel van (neo)communistische
groeperingen, die niet geloven in de vrije markt. Zo is een van de
doelstellingen van Syriza het aantal ambtenaren met honderdduizend te
vermeerderen om de werkloosheid terug te dringen. Moet je mee aankomen in het
neoliberale Europa.



'Nieuwsuur' sprak een Griekse makelaar die mopperde dat Athene zich niets
gelegen laat liggen aan ondernemers. ""De staat ziet zichzelf als grootste
economische speler."" Hier liet 'Nieuwsuur' iets doorschemeren over de smeulende
ideologische machtsstrijd, maar echt benoemd werd die nog steeds niet: een
'ouderwetse' krachtmeting tussen communisme en kapitalisme. Wat we wél tot
vervelens toe zien, is mensen voor lege pinautomaten en (onvermijdelijke)
vakantiegangers. ""We hebben contant geld uit Nederland meegenomen, hoor. Ons kan
niets gebeuren"", hoor je ze in het 'Journaal' roepen. Zo wordt een ideeënoorlog
tussen Athene en Brussel verkruimeld tot toeristische pinpasvreugde op Kreta.

President Obama had zich ook nog even met het EU-conflict bemoeid: een
telefoontje met zijn Franse collega Hollande. ""Waarom eigenlijk?"", vroeg Twan
Huys aan Arjan Noorlander. ""Omdat Obama graag sterke Europese vrienden wil"",
wist de Brussel-correspondent.

Een sterke Europese vriend denkt Obama in elk geval te hebben gevonden in David
Attenborough. De Amerikaanse president nodigde de Britse natuurfilmer uit op het
Witte Huis voor een interview. ""Omdat ik u altijd heb bewonderd"", legde Obama
uit.

Een historische vertoning: de machtigste man op aarde nu eens niet als
geïnterviewde maar als journalist namens de BBC. Gek toch dat er zo weinig
voorpubliciteit was over deze unieke omdraaiing van rollen, waarvoor zelfs het
invloedrijke 'Man bijt hond' moest uitwijken.

Was Obama een goede journalist? In elk geval een heel vriendelijke. Wat kan de
president van Amerika prachtig lachen, zeg! Adoratie levert niet de boeiendste
interviews op, maar ja, wat valt er te attaqueren als sir David tegenover je
zit? Het werd meer een gesprek tussen natuurminnaars. Obama stelde open,
geïnteresseerde vragen als: Wat was voor u het gevaarlijkste moment in de
jungle? ""Wel"", antwoordde Attenborough Brits onderkoeld, ""dat was de
confrontatie met homo sapiens, vooral als hij dronken was.""

De aristocraat leek nauwelijks onder de indruk van zijn hoge gastheer. Het hoofd
steeds kritisch schuin of happend naar adem om Obama te interrumperen. Eén keer
leek de filmer de VS-president zelfs tegen te spreken, toen het ging over het
'prima samengaan van economische ontwikkelingen en milieuzorg'. ""Ja"", reageerde
Attenborough, ""dat klopt, maar dit soort oplossingen vergroot ook het probleem,
zeker bij een explosieve bevolkingsgroei, zoals in Kenia.""

Dat was Obama als zoon van een Keniaanse vader meteen weer met hem eens. Goede
scholing van meisjes was volgens hem dé oplossing, omdat kinderen krijgen
daardoor wordt uitgesteld.

Over voorbehoedmiddelen had de Amerikaanse president het opvallend genoeg niet.
Waarschijnlijk te ideologisch geladen.

Ideeënoorlog tussen Athene en Brussel wordt verkruimeld tot toeristische
pinpasvreugde op Kreta




VIEW ORIGINAL PAGE:

GRAPHIC: De ideologie van Tsipras' partij Syriza is wezensvreemd aan die van de
EU.

LANGUAGE: DUTCH; NEDERLANDS"
163464796,2015-07-01T00:00:00,Meer zicht op vast contract,7,Trouw,,,,Vandaag; Blz. 9,,102,,"Minister Lodewijk Asscher (sociale zaken en werkgelegenheid) gaf afgelopen
weekeinde interviews aan liefst zeven grote kranten. Hij was te horen op Radio 1
en te zien bij 'Nieuwsuur'. Het onderwerp: de belangrijke Wet werk en zekerheid.


Asscher wil dat tijdelijke arbeidskrachten eerder in vaste dienst worden genomen
en niet als een jojo tussen baan en werkloosheid worden geslingerd. Wie werk
verliest, krijgt een ontslagvergoeding. Nulurencontracten in de zorg worden
verboden. Daar tegenover staat dat de WW strenger wordt: de uitkering loopt
terug van maximaal drie naar twee jaar.




VIEW ORIGINAL PAGE:

LANGUAGE: DUTCH; NEDERLANDS"
163464798,2015-07-01T00:00:00,Eurozone kent weer zeer lage inflatie,7,Trouw,,(ANP),,Economie; Blz. 17,,75,,"De inflatie in de eurolanden is in juni afgezwakt tot 0,2 procent, meldde het
Europese statistiekbureau Eurostat gisteren. In mei lagen de consumentenprijzen
nog gemiddeld 0,3 procent hoger dan een jaar eerder. De kleinere stijging van
het prijspeil komt vooral doordat energie goedkoper werd. Door de enorme daling
van de olieprijs het afgelopen jaar waren brandstoffen deze maand ruim 5 procent
goedkoper dan in juni 2014.




VIEW ORIGINAL PAGE:

LANGUAGE: DUTCH; NEDERLANDS"
163464800,2015-06-29T00:00:00,Het grote gelijk van iedereen tegen Hans de Boer,7,Trouw,,JOHAN TEN HOVE,,Opinie; Blz. 20,,295,,"Een hoop gedoe rondom werkgeversvoorzitter Hans de Boer, die afgelopen week in
de Volkskrant uitkeringsgerechtigden labbekakken noemde en hoogopgeleide
werklozen asperges wilde laten steken. (Ik dacht dat het seizoen al voorbij
was). In het zonnetje, zei hij er nog wel bij, met de radio aan. En tegen dat
laatste zou ik dan weer willen protesteren. Kabaal genoeg op het platteland.
Natuurlijk viel half Nederland over hem heen. Vakbondsmannen, Kamerleden,
ministers, de premier, alle kranten (die de uitspraken overnamen) en columnisten
spraken er schande van.



En ze hadden natuurlijk allemaal gelijk. Tjongejonge wat hadden ze allemaal
gelijk. Ze hadden zo vreselijk groot gelijk met z'n allen dat je er mies van
werd. Sommigen raakten zelfs zodanig van slag dat ze sprekers in het goud zetten
en zwijgers in het zilver.

Hoelang is het geleden, vroeg ik mij af, dat ze daar in Rotterdam en omstreken
iets wilden doen aan het probleem van de werkloosheid en poogden een aantal van
de 60.000 mensen in de bijstand in die contreien aan een baan te helpen? Dat was
in 2012 en het plan was te proberen mensen in de glastuinbouw in het Westland
aan het werk te krijgen. Want die bedrijven daar konden wel mensen gebruiken.
Een succes is het niet geworden. De meeste mensen hadden er gewoon geen zin in.
Eerst leek het er nog op dat er 26 een baan zouden krijgen. Later bleven er vijf
over. Van de 60.000. Je moet natuurlijk altijd oppassen met wat je zegt of
schrijft, maar misschien woonden er wel tien 'labbekakken' in Rotterdam en
omstreken.

In Nederland hebben we zo om en nabij 600.000 werklozen. We hebben ook ongeveer
100.000 Polen aan het werk. Velen van hen zitten in het Westland. Gelukkig maar.

Gelukkig zijn er Polen in het Westland




VIEW ORIGINAL PAGE:

LANGUAGE: DUTCH; NEDERLANDS"
163464801,2015-06-25T00:00:00,Hans stookt een vuurtje in de polder,7,Trouw,,"MARCO VISSER, REDACTIE ECONOMIE",,nederland; Blz. 8,,631,,"Foute woorden


Werkgeversvoorzitter Hans de Boer haalt zich van links tot rechts de woede op de
hals met uitspraken over werklozen

Werkgeversvoorzitter Hans de Boer houdt van een 'beetje prik in de cola'. Grote
woorden schuwde hij dan ook niet gisteren in de Volkskrant. Zo noemde hij
bijstandsgerechtigden 'labbekakken'. En al snel verdween de prik uit de cola: Ik
had het woord labbekak niet moeten gebruiken, liet De Boer 's middags weten.



Maar de schade was al aangericht. Het was immers niet de eerste keer dat
vakbonden en politici tandenknarsend een interview met De Boer lazen. Zo nam hij
bij zijn aanstelling, precies een jaar geleden, al afstand van het sociaal
akkoord, de 'historische' overeenkomst die zijn voorganger Bernard Wientjes
sloot met politiek en werknemers.

Nu is er meer dat de vakbonden niet lekker zit. De uitspraken van
VVD-fractievoorzitter Halbe Zijlstra en zijn partijgenoot Anne Mulder
bijvoorbeeld, die zich laatdunkend uitlieten over cao's en vaste contracten. Al
die aanvallen op sociale regelingen waar de bonden zoveel waarde aan hechten.
Het zat FNV-voorzitter Ton Heerts twee weken geleden zo hoog dat hij de
voorzitter van werkgeversorganisatie AWVN, Harry van de Kraats, een gladjakker
noemde.

CNV-voorzitter Maurice Limmen, ziet het bezorgd aan. Grote woorden en
scheldpartijen, het is 'pyromanengedrag in de polder', en dat is wel het laatste
waar werknemers en bedrijven nu behoefte aan hebben, zegt hij. ""We hebben elkaar
juist nodig als we oplossingen willen vinden op de arbeidsmarkt. Over en weer
met modder gooien helpt niet. We moeten echt toe naar een ander type gesprek.
Wat De Boer nu zegt, jaagt de achterban van vakbonden in de schuttersputjes.""

Om de woorden van Limmen te onderstrepen, liet de FNV weten komende vrijdag niet
aanwezig te zijn bij een gepland overleg in de Sociaal-Economische Raad (Ser) en
de Stichting van de Arbeid, twee polderorganen waar vakbonden en werkgevers bij
elkaar komen voor adviezen aan de regering.

Zelf zegt Limmen over de uitspraken van De Boer dat hij het niet eens is met de
inhoud en dat de toon hem niet bevalt. ""Ik heb veel te maken met mensen die op
zoek zijn naar een baan. Zij willen juist graag aan het werk, maar dat is er
niet. Als zij de krant openslaan en de uitspraken van De Boer lezen, dan raakt
dat deze mensen in het hart. Hoe je ook aankijkt tegen het probleem van de
werkloosheid, het helpt echt niet als je mensen zonder baan zo wegzet.""

In het interview met de Volkskrant zei De Boer dat premier Rutte hem vorig jaar
belde om te eisen dat hij zijn uitspraken over het sociaal akkoord zou
terugnemen. 'Ja, doehoei', antwoordde De Boer toen. Zou het de premier dit keer
wel zijn gelukt?

Reacties

""Uitschelden van werklozen en daar trots op zijn. Deze tijd vraagt om
uitgestoken hand in plaats van een middelvinger.""

Minister Lodewijk Asscher

""Alles wat ik daarover zeg, maakt het alleen maar pijnlijker voor degene die het
interview heeft gegeven.""

Premier Mark Rutte

""Uitkeringsgerechtigden uitmaken voor labbekak en drie zinnen later schaamteloos
toegeven dat je het verdomt om arbeidsgehandicapten aan een baan te helpen.
Beste Hans, wie is hier nu de labbekak?""

PvdA-leider Diederik Samsom

Opinie 21 Commentaar

Hans de Boer 's ochtends in de Volkskrant:

Die (hoogopgeleide werklozen, red) kunnen toch gewoon asperges steken, in het
zonnetje, met de radio aan? Wat is daar fout aan?

Hans de Boer 's middags in een verklaring:

Ik betreur de commotie die is ontstaan naar aanleiding van mijn uitspraken over
mensen met een bijstandsuitkering. Het woord labbekak had ik in die context niet
moeten gebruiken.

Werken moet lonen in dit land (...) De bijstand moet naar beneden.

Al die labbekakken die hier in een uitkering zitten, die moeten aan het werk.




VIEW ORIGINAL PAGE:

GRAPHIC: foto ANP

LANGUAGE: DUTCH; NEDERLANDS"
163464802,2015-06-24T00:00:00,"Meer werk is er nog niet, meer zekerheid evenmin",7,Trouw,,INGRID WEEL,,Economie; Blz. 17,,692,,"ANALYSE Het bejubelde sociaal akkoord heeft twee jaar na dato nog weinig
veranderd


'Meer werk, meer zekerheid.' Dat was de kop boven het nieuwsbericht van het
sociaal akkoord dat werkgevers, vakbonden en het kabinet in april 2013 sloten.
Minder werkloosheid, meer banen voor arbeidsgehandicapten, meer rechten voor
flexwerkers en minder gedoe bij ontslag, beloofde het sociaal akkoord. Hoe staat
het ervoor twee jaar later?



Meer werk is in tijden van crisis best lastig. Als het ene bedrijf na het andere
bedrijf failliet gaat, is dat natuurlijk niet goed voor de werkgelegenheid.
Werkgevers kunnen mensen geen vaste baan aanbieden of durven dat niet. Dan kan
de Wet werk en zekerheid (Wwz), die dit jaar in stappen wordt ingevoerd als
gevolg van het sociaal akkoord, wel bepalen dat werkgevers niet meer zo vaak
tijdelijke contracten mogen afsluiten, maar daar hebben flexwerkers op dit
moment alleen maar last van.

Bij meldpunten van de vakbonden kwamen honderden klachten binnen. Bedrijven als
ING en Nationale Nederlanden, maar ook overheidsdiensten als Rijkswaterstaat, de
Belastingdienst en de Dienst Uitvoering Onderwijs (Duo) zetten vele tientallen
uitzendkrachten buiten de deur, terwijl die eigenlijk in aanmerking komen voor
een vast dienstverband.

De afspraak was ook om het ontslag eenvoudiger en goedkoper te maken, zodat de
drempel om mensen te ontslaan lager zou worden voor werkgevers, en daardoor ook
de drempel om mensen aan te nemen lager zou zijn. Het ontslagrecht is voor
werkgevers echter nadeliger geworden. De ontslagvergoeding is wel gemaximeerd op
75.000 euro, maar iedereen kan er nu een krijgen, terwijl voorheen mensen
weleens met lege handen op straat kwamen te staan.

Arbeidsrechtadvocaten hebben het nog nooit zo druk gehad, meldde deze krant
gisteren. Werkgevers proberen nog net voor 1 juli een ontbindingsprocedure te
starten om de Wwz te omzeilen.

De mooie ambitie om de zwaksten op de arbeidsmarkt, de arbeidsgehandicapten, te
helpen door werkgevers te verplichten hun een baan te bieden, komt ook maar
mondjesmaat van de grond. Werkgevers zijn teleurgesteld in wat de mensen met een
arbeidsbeperking aankunnen. De bak waarin ze kunnen zoeken, is ook nog maar
mondjesmaat gevuld.

Hoofddoel van het sociaal akkoord was om het verblijf van mensen in een
WW-uitkering zo kort mogelijk te laten duren. Mensen zouden meer van werk naar
werk moeten worden begeleid en niet in een uitkering worden gestopt. Daar
profiteren niet alleen de overheidsfinanciën van, maar ook werknemers en
werkgevers, klonk het harmonieus.

Het derde jaar WW ging eraan. En om recht te hebben op een tweede jaar WW moet
net zo lang worden gewerkt als nu voor drie jaar WW: welgeteld 38 jaar. Dat
maakt op zich niets uit als mensen daadwerkelijk snel een andere baan krijgen,
maar dat lukt niet erg. Dus zouden de vakbonden als ze onderhandelen met de
werkgevers over nieuwe arbeidsovereenkomsten proberen de afbouw van de WW te
repareren. De cao-onderhandelingen lopen dit jaar echter bijzonder stroef.

Het schiet voor de werknemers nog niet zo op allemaal. Meer werk is er nog niet,
en meer zekerheid ook niet. De werkgevers worden als schuldigen aangeklaagd,
maar die staan bepaald niet te juichen aan de zijlijn.

Arbeidsmarktdeskundigen zeggen dat het te vroeg is om al conclusies te trekken.
Zo liet PostNL plots deze maand weten dat zij een groot deel van de tweeduizend
postbezorgers, die nu nog als zelfstandige voor behet drijf werken, een vaste
baan gaat aanbieden. Al zei de directeur er direct bij dat hij verbaasd zou zijn
als veel mensen dat willen, wat kan betekenen dat de arbeidsvoorwaarden niet
geweldig zullen zijn.

Er zijn dus bedrijven die de kritiek over hoe ze omgaan met werknemers serieus
nemen. De economie trekt voorzichtig aan en dat biedt mogelijkheden. Tot slot
zijn gemeenten druk bezig het loket voor participatiebanen voor de
arbeidsbeperkten op te tuigen. Ze leiden jobcoaches op, leggen contact met
werkgevers, et cetera.

Laten we over twee jaar maar weer eens kijken wat het sociaal akkoord gebracht
heeft.

Er wordt gewezen naar de werkgevers, maar die staan ook niet te juichen




VIEW ORIGINAL PAGE:

GRAPHIC:  in de aanloop naar het sociaal akkoord krijgen werkgevers (links) en
kabinet (midden) van de FNV een boodschappentas.
foto martijn beekman, anp

LANGUAGE: DUTCH; NEDERLANDS"
163464803,2015-06-23T00:00:00,"Marina Sarlikiotou, docent op een basisschool in de Atheense wijk Kalithea.",7,Trouw,,,,Vandaag; Blz. 4,,216,,"""Als docent merk je de crisis aan alles. Ik heb veel kinderen op mijn school van
wie de ouders werkloos zijn. Ik zie leerlingen die geen brood en drinken meer
meekrijgen voor in de pauze. Dan kopen de docenten een broodje voor ze. Ook
pennen, potloden en papier betalen we tegenwoordig allemaal uit onze eigen zak,
of bijvoorbeeld de bijdrage voor een uitje naar het museum. Er wordt over
Griekenland gezegd dat er te veel ambtenaren zijn, maar dat zie ik niet zo. In
het buitenland heerst het beeld dat wij Grieken alleen maar koffiedrinken en op
het strand liggen. Maar we zijn keihard aan het werk. Als docent voel ik me
tegenwoordig ook een soort psycholoog. Ouders komen naar mij toe met hun
problemen. Dat zij het zwaar hebben merk je ook aan de kinderen. Ze huilen
sneller of zijn nerveus. Onze taak als docent is duidelijk zwaarder geworden
maar we krijgen er minder voor betaald. Ik ben de afgelopen vijf jaar 40 procent
in salaris achteruitgegaan en moet meer belasting betalen. Er blijft dus niet
veel over om van de bank te halen. Ik snap ook niet zo goed waarom mensen dat
doen. Je hoort nu steeds meer verhalen van mensen die grote bedragen thuis
verstoppen en dat kwijtraken omdat er wordt ingebroken.""

'We liggen niet op het strand, we werken keihard'




VIEW ORIGINAL PAGE:

LANGUAGE: DUTCH; NEDERLANDS"
163464804,2015-06-22T00:00:00,Torenhoge lokale schulden nopen China tot hervorming,7,Trouw,,TABITHA SPEELMAN,,Economie; Blz. 13,,750,,"Minister: Reken niet langer op steun van staat. Onduidelijk hoe hoog de bedragen
exact zijn.


Lang stak de Chinese regering de kop in het zand. Als het maar goed zat met de
groeicijfers. De lokale overheden bleven ondertussen flink doorlenen, zeker
tijdens de crisis. Als de nood te hoog zou worden zou de centrale overheid wel
te hulp schieten. Die tijd lijkt nu voorbij. Steeds vaker wordt het
schuldenprobleem van China's lokale overheden openlijk erkend, en daarmee komt
een oplossing iets dichterbij.



Zorgwekkend is vooral de snelheid waarmee de schulden van lokale overheden in
China zijn gegroeid. Volgens onderzoek uit 2013 staat er zo'n 17,9 biljoen yuan
(2,55 biljoen euro) uit. Dat was toen ongeveer een derde van China's bruto
nationaal product. Maar dat bedrag was wel dubbel zo hoog als in 2007 en blijft
maar uitdijen.

Een nieuw onderzoek moet de meest pessimistische cijfers boven tafel krijgen.
Minister van financiën Lou waarschuwde recent dat lokale overheden die het
slecht doen niet op steun hoeven te rekenen. Hij zei dat Chinese steden niet de
optie hebben om failliet te gaan, zoals bijvoorbeeld het Amerikaanse Detroit in
2013. ""Dan moeten ze maar meer bezittingen verkopen"", aldus de minister.

Ondertussen wordt er gewerkt aan een fiscaal hervormingsplan. Een nieuwe wet
vereist dat lokale overheden hun budget openbaar maken en laten controleren door
het lokale volkscongres. Ook mogen provinciale overheden sinds kort zelf
staatsobligaties gaan uitgeven om een deel van de 1,86 biljoen yuan aan schulden
die dit jaar afbetaald moeten worden, te vervangen. De obligaties hebben lagere
rentes. Dat maakt de kans dat lokale overheden ze kunnen terugbetalen groter.

Maar de veranderingen hebben eigenlijk alleen zin als ze samengaan met
veranderingen in de rol van de overheid in de economie, zegt Charles Horne. Hij
is economisch onderzoeksmanager bij China Policy, een denktank in Peking. Nu
kondigt de regering steeds aan dat ze toe wil naar echte marktwerking, maar vaak
besluit ze toch weer een stimulerende rol te spelen. Bijvoorbeeld als er moet
worden gekozen tussen minder snelle groei en hogere werkeloosheidscijfers.

""Juist in gebieden waar de economische groei afneemt, krijgen staatsbedrijven te
horen dat ze alles op alles moeten zetten om geen mensen te ontslaan. Banken
worden verplicht de leningen van bedrijven, die duidelijk nooit gaan
terugbetalen, te blijven verlengen"", legt Horne uit.

Vooral de regio's met de hoogste schulden hebben het moeilijk binnen dit
tweesporenbeleid. In China's rijkere gebieden wordt de fixatie op hoge
groeicijfers langzaam losgelaten. Shanghai stelde voor 2015 zelfs geen
streefcijfer vast. Maar toen premier Li Keqiang laatst in het industri-ele
noordoosten van China was, waarschuwde hij dat de groei wel gehandhaafd moet
worden.

Vorig jaar groeide de economie in het noordoosten zo'n 1,5 procent minder dan in
de rest van China. Het gaat niet goed met de mijnindustrie, traditioneel een
steunpilaar van China's groei. Werknemers van kool- en ijzermijnen worden niet
uitbetaald of ontslagen en gaan steeds vaker de straat op om hiertegen te
protesteren. Jongeren trekken massaal naar de rijkere gebieden van het land.

De schulden van lokale overheden onder controle krijgen is een eerste stap op
weg naar een transparanter fiscaal stelsel. Daarna zijn China's
schuldenproblemen niet voorbij. Zo staan de staatsbedrijven er nog slechter voor
dan de lokale overheden.

Schaduwbanken

De Chinese regering probeert er al jaren achter te komen hoe hoog de schulden
van China's lokale overheden te zijn. Waarom is dat zo moeilijk? Het is niet
alleen maar onwil. Provincies en gemeenten blijken het zelf niet precies te
weten. Veel lokale overheden hebben domweg geen overzicht waarin alle
kostenposten op een rijtje staan.

Dat heeft een reden. Tientallen jaren waren lokale overheden voor hun
financiering afhankelijk van de niet al te ruime geldstroom uit Peking.
Daarnaast mochten ze nauwelijks bijlenen. Om toch fiks door te blijven groeien
sloten lokale overheden allerlei duistere leningen via lokale
financieringsplatforms. Er bestaan wel honderdduizend van zulke platforms, die
leningen regelen bij zowel reguliere financierders als bij schaduwbanken. De
overheden betalen veel rente over de leningen en zetten vaak grond in als
onderpand. Omdat de leningen eigenlijk illegaal waren, kreeg ook Peking er niet
van te horen.

Vooral het arme noordoosten heeft het zwaar: het gaat slecht met de mijnen




VIEW ORIGINAL PAGE:

GRAPHIC: Bouwproject in Peking. Nu de economie minder hard groeit, ontstaan ook
problemen met de financiering van dit soort projecten.
FOTO REUTERS

LANGUAGE: DUTCH; NEDERLANDS"
163464805,2015-06-22T00:00:00,"Drie jaar WW staat in de wet, maar blijkt een dood recht",7,Trouw,,"ERIK VAN ZWAM, REDACTIE ECONOMIE",,Vandaag; Blz. 5,,446,,"analyse Vakbonden lijken geen prioriteit te geven aan kwestie


Een werknemer moet 62 jaar hebben gewerkt voordat hij in aanmerking komt voor
drie jaar WW-uitkering bij werkloosheid. Zo is het in de Wet werk en zekerheid
vastgelegd door minister Asscher (sociale zaken) en die wet gaat per 1 januari
2016 in. Trouw schreef er zaterdag over. Bij het sluiten van het Sociaal Akkoord
hierover in april 2013 tussen werkgevers en vakbonden is afgesproken dat er in
cao's andere afspraken over de WW en dat derde jaar kunnen worden gemaakt.



De afspraak leek destijds een overwinning van de bonden. Het derde jaar WW
sneuvelde immers niet bij de versobering van de arbeidsrechten in het Sociaal
Akkoord.

Sindsdien is het echter heel stil rond dat derde jaar WW. Nieuwe cao's komen
maar mondjesmaat tot stand. En de onderhandelingen rond cao's gaan vooral over
een hoger loon - na jaren van de broekriem aanhalen hebben werknemers daar
behoefte aan. Het lijkt dan ook een pyrrusoverwinning van de bonden te zijn
geweest. Zeker toen de nieuwe voorzitter van werkgeversvereniging VNO-NCW, Hans
de Boer, een jaar later zei dat het niet de bedoeling is dat het derde jaar WW
weer in de cao gefietst gaat worden.

Ook de ingang van het tweede jaar WW blijkt een pijnlijk puntje. Tot nu had een
werknemer er recht op na 24 werkzame jaren. Nu wordt dat 38 jaar, omdat de
opbouw van rechten per gewerkt jaar een stuk minder wordt.

De voorzitter van de CNV, Maurice Limmen, reageert als door een adder gebeten
bij de suggestie dat de bond het er bij heeft laten zitten. Hij vindt het nu
belangrijker dat de periode om in aanmerking te komen voor het tweede jaar WW
wordt bekort. ""We gaan onderhandelen over deze termijn. Dat moet korter"", zegt
Limmen.

De prioriteit ligt bij het tweede jaar WW voor de CNV, omdat dat veel meer
mensen raakt. Limmen zegt zich ook te willen inzetten voor het derde jaar WW,
maar klaarblijkelijk willen de bonden eerst de periode van 38 jaar aanpakken en
verkorten om recht te krijgen op het tweede jaar WW.

De bonden zijn bezig met protocolafspraken op centraal niveau om dit later in
cao's te kunnen regelen. Het is een ingewikkelde mond vol woorden, die wel heel
procedureel is. Het geeft eigenlijk aan dat de vakbonden zich niet erg zullen
inspannen om die 62 jaar te bekorten. De werkgevers hebben al een jaar geleden
de hakken in het zand gezet.

Het lijkt er dus op dat een werknemer echt vanaf zijn tweede of derde levensjaar
aan de slag moet om nog ooit recht te hebben op drie jaar WW. Kortom het derde
jaar WW bestaat in het wetboek, maar in de praktijk is het een dood recht.

Ook ingangsdatum van het tweede jaar WW is een pijnpunt




VIEW ORIGINAL PAGE:

LANGUAGE: DUTCH; NEDERLANDS"
163464806,2015-06-20T00:00:00,Pas na 38 jaar werken recht op twee jaar WW,7,Trouw,,"INGRID WEEL, REDACTIE ECONOMIE",,Vandaag,,414,,"Werknemer bouwt recht op uitkering vanaf 2016 veel langzamer op


Alleen wie 38 jaar heeft gewerkt, krijgt per 1 januari 2016 nog twee jaar een
WW-uitkering wanneer hij werkloos raakt. Nu heeft iedereen na 24 jaar werken al
recht op twee jaar WW, maar volgend jaar verandert de manier waarop WW-rechten
worden opgebouwd. Uit de Wet werk en zekerheid van minister Lodewijk Asscher van
sociale zaken en werkgelegenheid blijkt dat de opbouw een stuk trager gaat.



In het nieuwe systeem bouwen werknemers na tien jaar arbeid per gewerkt jaar nog
maar een halve maand WW op. Wie een driejarige WW-uitkering wil, moet volgens
deze rekenmethode 62 jaar werken. ""Als het niet letterlijk op de website van het
ministerie van sociale zaken stond, zou je nog kunnen denken dat het om een
column van Youp van 't Hek gaat"", schrijft Egbert Schellenberg, bestuurder
procesindustrie bij FNV, in een weblog op persoonlijke titel.

De vakbonden geven verder weinig ruchtbaarheid aan deze verandering. Dit kabinet
hoopt met een versobering van de WW werklozen te stimuleren eerder aan het werk
te gaan. Voor wie nu al werkt, geldt een overgangsrecht. Alle jaren WW die
werknemers al hebben opgebouwd, blijven na 2016 overeind.

Schellenberg op zijn blog: ""Het klopt dat de meeste verslechteringen pas na 2016
ingaan en dat er voor oudere werknemers extra overgangsafspraken gemaakt zijn,
maar sinds wanneer is de FNV de vakbeweging voor 50-plussers in plaats van voor
alle werkers?"" Als nieuwe werknemers van een derde jaar WW willen profiteren,
zouden ze volgens de opbouwregels van Asscher al in hun kleutertijd moeten gaan
werken. Dan kunnen zij bij een ontslag op 66 of 67-jarige leeftijd nog drie jaar
WW ontvangen voordat de AOW-uitkering van start gaat.

De duur van de WW is al jaren inzet van een strijd tussen het kabinet en de
vakbonden. Nu kan de werkloosheidsuitkering oplopen tot ruim drie jaar en dat
vindt het kabinet onwenselijk. De vakbonden vinden een maximum van twee jaar WW
te kort. Vooral voor ouderen die ontslagen worden en die moeilijk een nieuwe
baan vinden, is het zuur als ze na twee jaar in de bijstand komen die vele malen
lager is.

De bonden waren er daarom trots op dat ze in het sociaal akkoord van 2013
afspraken konden maken met de werkgevers om een derde jaar WW zelf te regelen;
in cao's zouden daartoe afspraken komen. Door de trage opbouw van de WW die in
de Wet werk en zekerheid is vastgelegd, is het echter de vraag voor wie zij dat
doen.




VIEW ORIGINAL PAGE:

LANGUAGE: DUTCH; NEDERLANDS"
163464807,2015-06-19T00:00:00,Chaos dreigt bij uitbetalen WW,7,Trouw,,"INGRID WEEL, REDACTIE ECONOMIE",,Vandaag; Blz. 3,,526,,"Nieuw systeem voor aanvragen uitkering blijkt te ingewikkeld. 'We gaan ervan uit
dat iedereen het fout doet.'


Mensen die na 1 juli werkloos raken, moeten elke maand doorgeven of ze nog
ergens een paar euro's hebben verdiend, voordat ze een WW-uitkering krijgen. Het
UWV houdt er rekening mee dat het melden van deze inkomsten dermate lastig is,
dat iedereen er fouten mee gaat maken. Toen ze het systeem testten, bleek dat 99
procent van de deelnemers het formulier verkeerd invulde.



Er is 5 miljoen euro uitgetrokken voor voorlichtingscampagnes en voor honderd
extra medewerkers bij het Uitvoeringsinstituut Werknemersverzekeringen (UWV) om
de veranderingen in de WW vanaf 1 juli te begeleiden. ""We zijn er in de testfase
achter gekomen dat niemand weet wat het sv-loon is"", zegt UWV-bestuurder Fred
Paling. En dat sv-loon, oftewel het sociale verzekeringsloon, moeten WW'ers elke
maand aan het UWV doorgeven.

Het sv-loon is het loon waarover de premies voor sociale verzekeringen worden
berekend. Maar op bijna geen enkel loonstrookje is het onder deze naam terug te
vinden. Soms staat het er helemaal niet op en moeten WW'ers het zelf berekenen.
Daarvoor moeten ze dan ook weten hoe hoog hun vakantietoeslag is, hun eventuele
ploegentoeslag en een 13de maand of eindejaarsuitkering. De pensioenpremie telt
weer niet mee. Kortom; vrij ingewikkeld. ""We gaan ervan uit dat in de eerste
maand iedereen het fout doet"", aldus Paling.

Iedereen die in juli werkloos raakt, zo'n 60.000 mensen schat het UWV, kan vanaf
1 augustus zijn WW-uitkering aanvragen. Gezien de verwachte problemen, moet de
voltallige helpdesk van het UWV in het weekend van 1 en 2 augustus werken. Chaos
wil Paling het niet noemen. ""We hebben er wel zorgen om.""

Kan het niet simpeler? Voor een antwoord op die vraag verwijst het UWV naar het
ministerie van sociale zaken en werkgelegenheid die de Wet werk en zekerheid
(Wwz) heeft bedacht en uitgewerkt. Paling: ""De gedachte erachter is dat we de
inkomsten kunnen verrekenen met de uitkering waardoor werken altijd lonend is.""


In het huidige systeem is het meestal financieel niet aantrekkelijk om te werken
voor een lager salaris dan een WW'er kreeg in zijn vorige baan. Vanaf 1 juli mag
een WW'er van elke euro die hij verdient 30 cent houden bovenop zijn uitkering.
De minister hoopt WW'ers zo meer te prikkelen om werk te vinden.

Een ander gevolg van de nieuwe wet is dat WW'ers een paar weken later dan nu
voor het eerst hun uitkering krijgen. ""Hou daar rekening mee"", wil
UWV-bestuurder Paling nadrukkelijk kwijt. De eerste WW-betaling kan soms wel zes
weken duren. Als mensen vergeten binnen een maand hun inkomstenopgave op te
sturen, kunnen ze hun uitkering helemaal vergeten.

De problemen zullen niet alleen in de eerste paar maanden voorkomen. Werklozen
moeten namelijk na afloop van elke maand opnieuw hun inkomsten doorgeven en
daarbij elke eventuele verandering in het sv-loon melden. Als ze geen inkomsten
hebben uit werk moeten ze dat ook elke maand weer opnieuw opgeven. Als de WW'er
een keer verstek laat gaan, krijgt hij geen geld.

Per 1 juli mag WW'er van elke verdiende euro 30 cent houden




VIEW ORIGINAL PAGE:

GRAPHIC: Voorlichtingsfilmpjes moeten het nieuwe systeem verduidelijken.

LANGUAGE: DUTCH; NEDERLANDS"
163464808,2015-06-19T00:00:00,Hypotheekwaterhoofd van banken baart DNB zorgen,7,Trouw,,KOOS SCHWARTZ,,Economie; Blz. 15,,624,,"Pleidooi voor minder aftrek, minder hoge leningen en meer concurrentie in de
sector


Gelukkig, de grote Nederlandse banken willen de wereld niet meer veroveren.
Mooi, de banken zijn crisisbestendiger dan voor de crisis. Maar lastig: ze
blijven in crisistijd kwetsbaar en dat komt deels door de manier waarop er hier
met hypotheken wordt omgegaan. Op hypotheekgebied is Nederland anders dan andere
landen: té anders.



Die boodschap lanceerde de De Nederlandsche Bank (DNB) gisteren in een rapport,
waarin de toezichthouder op de bankensector ook aanbevelingen en suggesties
doet. De belangrijkste: er moet meer concurrentie komen, de aftrek op de
hypotheekrente moet verder omlaag en de bedragen die huizenkopers maximaal
kunnen lenen moeten dat ook.

Nederland heeft een omvangrijke banksector, maar slechts drie grote banken:
Rabobank, ABN Amro en ING. Haast geen EU-land kent zo'n situatie. De drie zijn
algemene banken (aparte handelsbanken, landbouwkredietbanken, hypotheekbanken en
girodiensten zijn er niet meer) en ze doen hetzelfde. Doen ze iets nieuws, dan
doen de andere dat ook. Ze komen in actie als ze marktaandeel verliezen, anders
niet, schetste Jan Sijbrand, directeur toezicht bij DNB, de situatie.

Die machtspositie komt de vernieuwing en de concurrentie niet ten goede. En het
maakt de banken kwetsbaar - Nederland trouwens ook. Heeft één bank een probleem,
dan hebben de andere dat ook. Sijbrand: ""Als er eentje niest, hebben ze allemaal
griep.""

Dat de Nederlandse banksector zo groot is, komt deels door fiscale maatregelen.
Geen land kent zo'n hoge hypotheekrenteaftrek. Geen land waar iemand bij de
aankoop van een huis meer geld kan lenen dan het huis waard is. Nederland kent
de nationale hypotheekgarantie en regelingen voor starters. Er wordt, kortom,
erg veel geld geleend. Daardoor zijn de banken kunstmatig groot geworden: te
groot. Ze hebben, kun je zeggen, een hypotheekwaterhoofd.

Is dat erg? Huizenkopers waren en zijn toch zelden wanbetalers? Sijbrand vindt
de situatie risicovol, vooral in crisistijd. Daarbij, zei hij, begrijpen
buitenlanders er niks van. De Europese Centrale Bank wantrouwt Nederland met
zijn hoge hypotheekschulden: het is een potentieel probleemland.

Voor buitenlandse banken zijn de, in hun ogen, absurd hoge bedragen die
huizenkopers kunnen lenen, een reden om Nederland te mijden. Ze vinden het link,
vatten het niet en komen dus niet. En dat terwijl er, volgens Sijbrand, best wat
te halen is. Met nieuwe producten kunnen ze scoren en door het gebrek aan
concurrentie halen Rabobank, ABN Amro en ING hoge winstmarges op hun hypotheken.
Er ligt een gat of een gaatje in de markt.

De hoge leningen die huizenkopers kunnen aangaan, zitten DNB dwars. Twee weken
geleden pleitte DNB-directeur Klaas Knot al voor een verlaging van dat maximale
leenbedrag. Knot was nog niet uitgesproken of hij kreeg de hoon van politiek Den
Haag over zich heen: waarom morrelen aan die leningen als de huizenmarkt net
opveert; als het maximale leenbedrag in 2018 wordt verlaagd; als huizenkopers al
geen aflossingsvrije hypotheek meer kunnen afsluiten?

Maar Sijbrand liet merken dat DNB de visie van Knot blijft uitdragen. Nu mogen
huizenbezitters nog 103 procent van de waarde van hun huis lenen. In 2018 wordt
dat maximum 100 procent. Dat is beter, maar nog lang niet mooi. Zelfs als het
maximum, in stapjes, naar 90 procent zou gaan, dan is dat internationaal gezien
zeer hoog en nog altijd risicovol, vindt Sijbrand. En risico's wil DNB na de
crisis zoveel mogelijk vermijden. ""We kunnen het niet hebben dat het fout gaat
met die lui"", zei hij. Hij doelde op de grote drie.

Voor buitenlandse banken zijn de hoge hypotheekleningen reden om Nederland te
mijden. Ze vinden het link.




VIEW ORIGINAL PAGE:

GRAPHIC: Open dag in een nieuwbouwcomplex in Vlaardingen.
FOTO PHIL NIJhuis

LANGUAGE: DUTCH; NEDERLANDS"
163464809,2015-06-18T00:00:00,'Minister mag Kroaten niet weren',7,Trouw,,INGRID WEEL,,Economie; Blz. 19,,691,,"Advocaten: Als Japanner hier zonder vergunning mag werken, dan mogen EU-burgers
dat zeker ook


Kroaten moeten nog even wachten voordat ze in Nederland mogen werken. Dat maakte
minister Lodewijk Asscher van sociale zaken en werkgelegenheid vorige week
bekend. Alhoewel Kroatië al bijna twee jaar lid is van de Europese Unie, wil de
minister niet dat haar inwoners hier komen werken. Voornaamste reden is dat de
werkloosheid in Nederland nog steeds te hoog is.



Asscher beroept zich hierbij op de overgangsmaatregelen waardoor lidstaten
inwoners van een nieuwe EU-lidstaat zeven jaar lang kunnen weren van hun
arbeidsmarkt. Dat heeft Nederland eerder met Bulgaren en Roemenen ook gedaan, en
nu dus met Kroaten. Sommige andere Europese landen doen dat ook.

Een groepje advocaten stelt echter dat Asscher de Kroaten helemaal niet mag
tegenhouden. Eind vorig jaar heeft de Raad van State namelijk geoordeeld dat
Japanners in Nederland zonder tewerkstellingsvergunning mogen werken. Die
uitspraak heeft mogelijk grote gevolgen voor de Kroaten. Want als inwoners uit
een zogenoemd 'derde land', Japan, hier mogen werken zonder vergunning, dan mag
je voor EU-onderdanen ook geen vergunning vragen.

""EU-onderdanen mogen niet worden benadeeld ten opzichte van derdelanders"", licht
advocaat Bart Maes uit Eindhoven toe. Dat stond al in eerdere
toetredingsverdragen, én er is ook een uitspraak van het hoogste rechtsorgaan
over geweest. Maes: ""Het Europese Hof heeft in een zaak die in Oostenrijk
speelde gezegd dat EU-onderdanen minstens onder dezelfde voorwaarden toegelaten
moeten worden tot de arbeidsmarkt als derdelanders. Oftewel: als Japanners hier
zonder vergunning mogen werken, dan moet dat ook gelden voor bijvoorbeeld
Kroaten en kan je geen boete opleggen als die vergunning er niet is.""

De kwestie is in Nederland nog niet voor de rechter gekomen. Dat gebeurt
volgende maand als advocaat Erik Scheers uit Amsterdam opkomt voor een
Nederlandse ondernemer die in 2013 een paar Bulgaren aan het werk had zonder
vergunning. Bulgarije trad in 2007 toe tot de Europese Unie. De arbeidsmarkt is
voor hen pas in 2014 opengegaan, en daarom heeft de overheid deze ondernemer
beboet.

Scheers: ""Naast het gegeven dat Nederland inwoners van EU-lidstaten niet
slechter mag behandelen dan inwoners van landen buiten Europa, had Nederland ook
niet langer dan vijf jaar de arbeidsmarkt gesloten mogen houden voor de Bulgaren
en Roemenen. Zeven jaar is alleen mogelijk als openstelling leidt tot een
ernstige verstoring van de arbeidsmarkt. Daar is geen sprake van. Ik heb een
rapport van de Europese Commissie dat dat bevestigt.""

Als de rechter volgende maand oordeelt dat Bulgaren, en dus ook Roemenen en
Kroaten, niet mogen worden benadeeld ten opzichte van Japanners, kan de overheid
miljoenen euro's aan boetes mislopen bij alle rechtszaken die nog lopen tegen
werkgevers die deze mensen aan het werk hadden zonder vergunning. Het ministerie
van sociale zaken en werkgelegenheid wil nog niet reageren omdat de zaken nog
moeten voorkomen.

Vorig jaar werden er 585 rechtszaken over illegale Bulgaren en Roemenen
afgehandeld. In 2013 waren dat er nog 1369. Er is in de afgelopen jaren telkens
voor zo'n 30 miljoen euro aan boetes geïncasseerd door de Inspectie SZW. Dit
betreft weliswaar alle nationaliteiten, maar de grootste groep komt steeds uit
Bulgarije en Roemenië. Kroaten worden nu nog nauwelijks in Nederland
gesignaleerd.

Internationale projecten

Het kabinet heeft besloten dat bedrijven die voor een internationaal project
willen samenwerken met landen buiten de EU, geen werkvergunning meer hoeven aan
te vragen voor de werknemers buiten de EU. Zo hoopt het kabinet de
kenniseconomie een stimulans te geven. Het UWV moet nog wel per project kijken
of er echt geen Nederlander of andere werknemer uit de EU het werk zou kunnen
doen. Indien niet, dan mag het bedrijf iedereen inhuren. Nu toetst het UWV nog
per persoon of diegene hier mag werken, en de uitkeringsinstantie doet dat pas
als de werknemer naar Nederland komt. Het kabinet verwacht dat dankzij het
nieuwe besluit bedrijven minder administratieve lasten hebben.




VIEW ORIGINAL PAGE:

GRAPHIC: Minister Asscher wil Kroaten nog een paar jaar het recht op werken in
Nederland ontzeggen.
Foto Martijn Beekman, ANP

LANGUAGE: DUTCH; NEDERLANDS"
163464810,2015-06-15T00:00:00,Wat voor de een de hoogste wijsheid is...,7,Trouw,,JOHAN TEN HOVE,,Opinie; Blz. 22,,343,,"Gekker moet het niet worden, dachten ze ongetwijfeld bij de SGP en vast niet
alleen daar, toen ze vernamen dat het UWV, het Uitvoeringsinstituut
Werknemersverzekeringen, beter bekend als de club die de uitkeringen regelt,
meebetaalt aan een opleiding voor oudere werklozen tot helderziende, waarzegger,
spiritueel belconsulent, enzovoort. 'Opleidingen tot professioneel charlatan',
las ik al ergens. En 'Stoppen met die lariekoek'. Volgens de SGP kan het UWV
belastinggeld beter gebruiken voor fatsoenlijke opleidingen. Immers:
toekomstvoorspellers misleiden mensen nogal eens. Maar, reageert het UWV, de
werklozen die zo'n opleiding volgen krijgen wél een baan! Kan zijn, zegt de SGP,
maar als het alleen daarom gaat, moeten we dan een opleiding tot drugskoerier
ook maar erkennen?



Volgens mij zijn werkzaamheden als drugskoerier verboden, al zou je dat niet
zeggen als je wat rondkijkt in grote steden. Dat komt omdat ze daar worden
gedoogd. En wat gedoogd wordt in ons land is eigenlijk verboden. De SGP weet dat
ook wel. Waarzeggerij, helderziendheid, gedoe met tarotkaarten en
glazen-bolkijkerij zijn niet verboden. Het mag allemaal. Volksverlakkerij
natuurlijk, maar het volk laat zich graag verlakken. Betaalt er zelfs voor en
dus levert het banen op. Hedendaagse goochelaars worden er zelfs rijk van.

Enig gevaar schuilt er wel in de opstelling van de SGP. Want wat voor de een
misleiding en volksverlakkerij is, is voor de ander de hoogste spirituele
wijsheid. Wat bijvoorbeeld te zeggen van het streng-reformatorische onderwijs,
waar leerlingen religieuze beginselen worden bijgebracht die in SGP-kringen
uiterst zinvol worden geacht, maar waarvan in onze geseculariseerde tijden
steeds meer mensen menen dat het vooral gaat om volksverlakkerij en misleiding.
De financiering van dit bijzondere onderwijs komt ook voor rekening van de
belastingbetaler. Het gemor daarover bij de seculiere meerderheid neemt toe. Die
pleit voor 'modernisering', maar bedoelt afschaffing.

...is voor de ander volksverlakkerij en misleiding




VIEW ORIGINAL PAGE:

LANGUAGE: DUTCH; NEDERLANDS"
163464811,2015-06-13T00:00:00,UWV betaalt studie paragnost,7,Trouw,,"INGRID WEEL, REDACTIE ECONOMIE",,Vandaag; Blz. 6,,412,,"""Het is een ongebruikelijk beroep"", zei minister Lodewijk Asscher van sociale
zaken en werkgelegenheid gisteren. Hij reageerde op het besluit van
uitkeringsinstantie UWV om op kosten van de staat enkele werkzoekenden te laten
omscholen tot helderziende. Asscher wil precies weten hoe het in elkaar steekt
en of het in overeenstemming met de regels is gebeurd.



Het UWV heeft onlangs zeven werkloze 50-plussers een opleiding laten volgen bij
Stichting Paradidakt in Zoetermeer. Deze stichting leert werklozen hoe ze
tarotkaarten moeten leggen en hoe ze 'mediamieke vermogens' kunnen ontwikkelen,
zodat ze uiteindelijk een spiritueel belconsulent kunnen worden.

Deze opleiding tot paragnost kost 1000 euro en die wordt dus soms door het UWV
vergoedt. ""Dat doen we als het een opstap naar werk is, en dat is het in dit
geval, want er zit een baangarantie aan vast. En we kijken of het een erkend
instituut is. Ook dat is het geval"", verklaart een woordvoerder. ""Er is niets
verboden aan."" Het UWV zegt wel vaker vreemde opleidingen tegen te komen, zoals
voor horoscoopschrijver.

SGP-Kamerlid Elbert Dijkgraaf is verbaasd over ""het gemak waarmee het UWV dit
goedpraat. Dat vind ik eigenlijk nog zorgelijker. Gaat het alleen om de
baangarantie? Dan moeten we een opleiding tot drugskoerier ook maar erkennen. Ik
vind het bizar dat de belastingbetaler betaalt voor helderzienden.""

Hij wil dat Asscher stopt met dit soort opleidingen te subsidiëren. ""Kan het
overheidsgeld alsjeblieft aan fatsoenlijke opleidingen worden besteed?
Toekomstvoorspellers misleiden mensen nogal eens, en dan vooral mensen in
kwetsbare posities die hun hoop hebben gevestigd op wat zogenaamde helderzienden
vertellen.""

Een aantal jaar geleden kwam het UWV ook al in het nieuws doordat het subsidie
gaf aan reïntegratiebedrijven die gebruikmaakten van tarotkaarten. Toenmalig
minister Piet Hein Donner van sociale zaken had daar geen bezwaren tegen. ""Als
het iemand helpt, zijn er geen principiële bezwaren tegen een
levensbeschouwelijke of spirituele grondslag.""

En zo bleef een flink aantal bureaus die spiritueel georiënteerd zijn werklozen
op kosten van het UWV helpen richting de arbeidsmarkt. Bij Intuïtieve Trainingen
in Zutphen kunnen werklozen op rekening van het UWV een opleiding tot healer of
reader volgen.

""Het zijn de werklozen die deze hulp willen. Wij sturen ze er niet naar toe"",
benadrukt het UWV.




VIEW ORIGINAL PAGE:

LANGUAGE: DUTCH; NEDERLANDS"
163464812,2015-06-12T00:00:00,"Weg van de geraniums, maar hoe doe je dat?",7,Trouw,,"INGRID WEEL, REDACTIE ECONOMIE",,Vandaag; Blz. 7,,686,,"Ophef over CPB-plan: lagere WW voor werkloze vijftigplusser


Ouderen zijn oververtegenwoordigd onder de langdurig werklozen. Meer dan
honderdduizend 50-plussers zitten al langer dan een jaar zonder baan. Hoe krijg
je hen de arbeidsmarkt weer op? Er zijn al veel instrumenten beschikbaar:
bonussen voor werkgevers, proefplaatsingen, scholingssubsidies en
sollicitatiecursussen, maar veelal tevergeefs. Het Centraal Planbureau (CPB)
opperde gisteren een lagere WW-uitkering voor ouderen na verloop van tijd. Is
dat een oplossing?



Ook zonder overheidsingrijpen zal de langdurige werkloosheid dalen als de
economie herstelt. Nu zit meer dan 3 procent van de beroepsbevolking al langer
dan een jaar thuis, dat kan dalen tot circa 1 procent, verwacht het CPB. Maar de
ouderen blijven een lastige groep. Zij hebben vaak lang bij eenzelfde baas
gewerkt waardoor ze minder flexibel zijn.

Ouderen die ontslagen zijn, werkten vaak in krimpende beroepen. Er is angst bij
de werkgever dat 50-plussers vaker ziek zijn. En als klap op de vuurpijl:
werkgevers vinden ze te duur.

Dat laatste weegt het zwaarst. Daarom stelt het CPB dat langdurig werklozen hun
kans om een baan te vinden kunnen vergroten als zij instemmen met een lager
salaris. ""Vooral ouderen houden vast aan een hoog loon"", schrijft het CPB. ""Ook
als het hen niet lukt om een baan te vinden."" Door de uitkeringshoogte van de WW
na verloop van tijd te laten dalen, verwacht het CPB dat werklozen eerder
akkoord gaan met een inkomensachteruitgang.

De vakbonden, maar ook veel politieke partijen, reageerden woest. ""Te gek voor
woorden. Senioren willen enorm graag aan de bak, maar krijgen de kans vaak niet.
Of er ís gewoon geen werk óf men neemt 50-plussers niet aan. We moeten echt niet
doen alsof de werkloze senior niet werkt omdat hij daar geen zin in heeft"",
reageerde ouderenbond Anbo.

PvdA-voorzitter Hans Spekman wil dat het CPB ophoudt met 'dit gewauwel'. Hij
zegt het planbureau steeds minder serieus te nemen. ""In hun getalsmatige
werkelijkheid is werkloosheid een keuze. Het is altijd hetzelfde verhaal:
verlaag de uitkering, dan gaan mensen vanzelf werken. Het is onzin, en het is
mensonterend.""

Het CPB beweert echter dat uit internationaal onderzoek is gebleken dat mensen
eerder aan het werk gaan als er op hun uitkering wordt gekort. ""En wij pleiten
niet per se voor een verlaging van de WW"", verduidelijkt CPB-onderzoeker Daniël
van Vuuren. ""Je zou de WW wat hoger kunnen laten beginnen dan de uitkering nu is
en dan langzaam laten dalen.""

En de langdurige werkloosheid ligt niet alleen aan de werknemers, benadrukt Van
Vuuren. ""Ook aan de werkgever. Maar daar zijn al allerlei maatregelen voor
bedacht. Er is in 2014 ongeveer 1 miljard euro aan reïntegratiebeleid
uitgegeven, maar over de effectiviteit is weinig bekend."" Het CPB zou graag zien
dat het huidige beleid wat beter geevalueerd wordt. ""Het lijkt niet te werken.""


Bij 50 Company, een loopbaancentrum voor 50-plussers, zien ze ook dat mensen
moeite hebben met minder royale arbeidsvoorwaarden dan in hun vorige baan. ""Soms
is de wil er wel om tegen een lager salaris aan de slag te gaan, maar is het
bijvoorbeeld vanwege hun hypotheek praktisch onmogelijk"", meldt directeur
Anne-Marije Buckens op http://Openvoor50plus.nl.

Buckens zou wel willen dat demotie bespreekbaar wordt. ""Vaak wil een werkgever
wel een ervaren werkkracht in dienst nemen, maar heeft hij daar gewoon geen
budget voor omdat een oudere zoveel verdient."" De politiek vindt demotie een
zaak van werkgevers en werknemers die zij in het cao-overleg maar moeten
uitvechten. De kosten op arbeid wil dit kabinet wel verlagen door een
belastingherziening.

Het voorstel van het CPB veegde minister Lodewijk Asscher (sociale zaken en
werkgelegenheid) gisteren direct van tafel. ""Dat gaan we niet doen.""
VVD-Kamerlid Anne Mulder vraagt zich echter hardop af waarom iedereen zo hard
nee zegt tegen impopulaire maatregelen als deze misschien de ouderenwerkloosheid
kunnen aanpakken.

'Altijd hetzelfde verhaal: verlaag de uitkering, dan gaan mensen vanzelf werken.
Onzin.'

Hans Spekman, voorzitter PvdA




VIEW ORIGINAL PAGE:

GRAPHIC: foto hollandse hoogte

LANGUAGE: DUTCH; NEDERLANDS"
163464813,2015-06-12T00:00:00,Iedereen wil weg uit El Progreso,7,Trouw,,JAN-ALBERT HOOTSEN,,Buitenland,,835,,"Werkloosheid, drugsgeweld en armoede maken provincieplaats tot
emigratiehoofdstad van Honduras


De ruim 120 mannen en vrouwen schuifelen bedremmeld de kale, betonnen
ontvangstruimte van het Zorgcentrum voor Gedeporteerde Migranten (CAMR) binnen.
De meesten zijn nog jong, maar ze zien er moe en afgepeigerd uit. Binnen liggen
hun weinige bezittingen op een grote stapel. Personeel van het CAMR ontvangt ze
met bekers koffie en een vragenlijst over de omstandigheden van hun deportatie,
een groepje artsen staat klaar om de zieken op te vangen.



De meesten van hen zeggen niets, vullen hun naam in op een formulier en lopen zo
snel mogelijk de deur uit, op zoek naar familie die op ze staat te wachten. ""Ze
hebben lang in een detentiecentrum in de Verenigde Staten gezeten"", zegt Heidi
Ortez (25) een van de artsen. ""Ze hebben vreselijke ontberingen doorstaan
tijdens hun reis naar het noorden, en werden meteen gepakt door de Border Patrol
toen ze eindelijk hun bestemming hadden bereikt.

Buiten het CAMR is het een ontroerend weerzien tussen de gedeporteerden, hun
geliefden en hun familie. Maar het zal een kort weerzien zijn, zegt Ortez. ""Het
gros zal hier alleen maar even komen aansterken. Ze gaan straks bijna allemaal
weer dezelfde weg terug.""

Ortez komt, net als de meeste Hondurezen die vandaag aankwamen op de luchthaven,
uit El Progreso, een stad met iets minder dan 150.000 inwoners, op amper tien
minuten rijden van het CAMR, tussen palm- en bananenplantages ten oosten van San
Pedro Sula, de tweede stad van Honduras. Het is echter meer dan zomaar een
provinciestad; de laatste jaren is El Progreso uitgegroeid tot de
migratiehoofdstad van een land waar toch al een groot deel van de bevolking
droomt van vertrek naar de VS.

El Progreso betekent 'De Vooruitgang', maar voor de meeste inwoners staat de
stad symbool voor stilstand en achteruitgang. Een rommelig geheel van betonnen
huizen en winkels, smalle straten en harde muziek is El Progreso tegenwoordig
echter vooral een vertrekpunt, een stad die symbool staat voor de enorme
migrantenstroom die de afgelopen jaren op gang is gekomen vanuit Midden-Amerika
naar de Verenigde Staten.

Vele tienduizenden Hondurezen hebben de afgelopen jaren hun land verlaten op weg
naar de Verenigde Staten, een lange en gevaarlijke reis van ruim 3000 kilometer
door buurland Guatemala en Mexico. Het precieze aantal is onbekend, maar alleen
al in 2014 werden ruim 80.000 Hondurezen door de VS en Mexico gedeporteerd.

De migranten zijn op zoek naar een beter leven; Honduras is, na Haïti en
Nicaragua, het op twee na armste land van Latijns-Amerika. Geschat wordt dat
meer dan twee miljoen Hondurezen werkloos zijn (op een bevolking van iets meer
dan acht miljoen). Ook vluchten velen voor het geweld dat het land al jaren
teistert; dankzij welig tierende drugshandel, straatbendes en een zwakke staat
is Honduras met 90 moorden per 100.000 inwoners het gevaarlijkste land ter
wereld waar geen oorlog woedt.

El Progreso symboliseert die stroom als geen andere plek in het land. De lokale
economie is bijna volledig afhankelijk van de landbouw, zo'n 40 procent van de
bevolking is werkloos. De buitenwijken van de stad worden gedomineerd door
straatbendes; in 2014 werden er 250 moorden gepleegd. Na hoofdstad Tegucigalpa
en San Pedro Sula komen de meeste gedeporteerde Hondurezen dan ook hier vandaan,
maar per hoofd van de bevolking voert El Progreso de lijst met gemak aan.

""Iedereen wil hier weg"", vertelt Rosa Nelly Santos. ""Voor de meeste mensen is er
geen toekomst in deze stad. Wie niet bezig is zijn of haar vertrek voor te
bereiden, droomt ervan. Er is geen werk in El Progreso, en de schaarse banen die
er zijn betalen zó slecht dat niemand ervan kan rondkomen.""

Santos is de voorzitter van de Cofamipro, een organisatie die de belangen
behartigt van migranten en hun families in El Progreso. Specifiek helpt ze
mensen die op zoek zijn naar verdwenen familieleden, zoals haar eigen neef, die
in 2010 in Mexico verdween, op weg naar de Verenigde Staten. De route naar het
noorden is dan ook lang en gevaarlijk; de migranten klimmen op vrachttreinen en
zijn in Mexico vaak het slachtoffer van ongelukken, corrupte politieagenten en
criminele bendes.

De ellende in plaatsen als El Progreso is echter zó groot, dat de
migrantenstroom de laatste twee jaar exponentieel is gestegen. De Amerikaanse
president Barack Obama luidde vorig jaar de noodklok toen tienduizenden
minderjarige Midden-Amerikanen de VS binnenstroomden. Het aantal deportaties
werd sterk opgevoerd, terwijl Mexico onder Amerikaanse druk de bewaking van de
zuidgrens met Guatemala versterkte.

Daardoor arriveren nu wekelijks grote groepen gedeporteerden bij het CAMR, in
april alleen al meer dan duizend, waarvan honderden uit El Progreso. ""De
deportaties zullen echter weinig uithalen"", weet Santos. ""Zolang er hier in El
Progreso niets is, zullen de mensen blijven gaan.""

'Wie niet bezig is zijn of haar vertrek voor te bereiden, droomt er wel van'




VIEW ORIGINAL PAGE: ,

GRAPHIC: Hondurese migranten die onderweg naar de VS van een trein sprongen en
hun been verloren.
Foto Reuters

LANGUAGE: DUTCH; NEDERLANDS"
163464814,2015-06-12T00:00:00,Onverwachte stijging Griekse werkloosheid,7,Trouw,,(ANP),,Economie; Blz. 19,,85,,"De werkloosheid in Griekenland is in het eerste kwartaal van 2015 gestegen tot
26,6 procent, van 26,1 procent in het voorgaande kwartaal. Dat maakte het
Griekse statistiekbureau gisteren bekend. Economen hadden juist hadden verwacht
dat de werkloosheid zou dalen tot 25,4 procent. In het eerste kwartaal van 2014
lag de werkloosheid nog op 27,8 procent. De jeugdwerkloosheid lag in het eerste
kwartaal op 52 procent. Van de jonge vrouwen zit maar liefst 57 procent zonder
werk thuis.




VIEW ORIGINAL PAGE:

LANGUAGE: DUTCH; NEDERLANDS"
163464815,2015-06-12T00:00:00,'Jeugdwerkloosheid hoger dan CBS becijfert',7,Trouw,,MARCO VISSER,,Economie; Blz. 17,,433,,"Wees zuinig op het minimumjeugdloon. Het is goed voor de werkgelegenheid onder
jongeren, zo redeneren veel werkgevers die het minimumjeugdloon koesteren.

De officiele statistieken geven hen gelijk. Econoom aan de Universiteit van
Amsterdam Wiemer Salverda doet dat niet. De werkloosheid onder jongeren in
Nederland is helemaal niet laag, maar komt in de buurt van Portugal, Spanje en
Ierland. En de positie van de werkzoekende jongere dreigt slechter worden,
waarschuwt Salverda.



Salverda kijkt anders naar de werkloosheid dan het Centraal Bureau voor de
Statistiek. Werkt iemand meer dan een uur per week, dan geldt deze persoon voor
het CBS niet als werkloze. Salverda trekt die grens op tot 36 uur: een volledige
werkweek bij een voltijdbaan. Dan blijkt de werkloosheid in Nederland ineens
rond de 37 procent te liggen. Wordt deze berekening van de werkloosheid ook op
andere Europese landen toegepast, dan behoort Nederland ineens tot een rijtje
landen met Portugal, Spanje en Ierland.

Een klein baantje is prettig voor studenten die in de horeca wat willen
bijverdienen. Nergens gebeurt dat zo veel als in Nederland. ""Dat heeft voor
jongeren die geen onderwijs meer volgen en de arbeidsmarkt op willen gaan
vervelende consequenties"", zegt Salverda. ""Zij zijn aangewezen op dezelfde
banen, maar werkgevers kiezen voor werk in de horeca of supermarkt liever voor
een hoogopgeleide student.""

Dat leidt tot een mechanisme waarin steeds meer voltijdbanen versplinterd raken.
Een student in de keuken van een restaurant kent weer een studiegenoot die ook
best een paar uur per week de salades wil maken of wil afwassen. Zo raken juist
de functies die belangrijk zijn als instapbaan voor niet studerende jongeren
steeds verder opgeknipt.

Dat is terug te zien in de cijfers. Tussen 2008 en 2014 daalde het aantal
voltijdbanen met 21 procent, zegt Salverda. ""In de vorige crisisjaren, tussen
1980 en 1986, was dat 15 procent. Maar na 1984 ging de beweging weer omhoog,
terwijl de lijn nu verder daalt.""

Salverda heeft de cijfers uitgesplitst naar opleidingsniveau. Dan blijkt dat het
aantal laagopgeleide jongeren met een voltijdbaan tussen 2008 en 2014 met 48
procent is afgenomen. Ook middelbaar en hoogopgeleide jongeren hebben minder
volledige banen. Een daling van respectievelijk 23 en 17 procent.

En dan dreigt er ook nog eens een nadelig bijeffect van de nieuwe
studiefinanciering. Vanaf september is de studiefinanciering omgezet in een
lening. ""Voor wie onderwijs volgt, wordt het nu nog aantrekkelijker om bij te
verdienen. Zo happig zijn studenten niet op lenen.""




VIEW ORIGINAL PAGE:

LANGUAGE: DUTCH; NEDERLANDS"
163464816,2015-06-12T00:00:00,Betaal jongere als volwassene,7,Trouw,,MARCO VISSER,,Economie; Blz. 17,,351,,"FNV heeft berekend dat meer betalen veel banen oplevert: voltijds, geen
kruimelbaantjes


Als grote bedrijven jongeren eindelijk eens als volwassenen betalen, levert dat
10.000 fte op. Jongeren gaan dan namelijk meer besteden en dat creëert
werkgelegenheid. ""Daarmee is de mythe ontrafeld dat hogere jeugdlonen leiden tot
meer werkloosheid onder jongeren"", zegt Ron Meyer, campagneleider van Young &
United, dat strijdt voor afschaffing van het minimumjeugdloon.



De 10.000 fte zijn de uitkomst van een berekening door de FNV, een van de
drijvende krachten achter de jongerenbeweging die strijdt tegen het
minimumjeugdloon.

Meyer legt de nadruk op de term fte, dat staat voor voltijdbaan. ""Dat is vooral
van belang voor werkende jongeren. Voor de 19-jarige die klaar is met zijn mbo
en aan de bak wil bijvoorbeeld. Die wil geen kruimelbaan van een paar uur, die
wil een volle werkweek."" Daarom gaat Meyer er met zijn beweging alles aan doen
om er voor te zorgen dat die 10.000 fte grotere banen worden, en niet worden
versnipperd tot kleine deeltijdfuncties voor studenten.

Meyer is met zijn jongerenbeweging nu negen weken onderweg. Gisteren
overhandigde hij een petitie met meer dan 100.000 handtekeningen aan minister
Asscher van sociale zaken. Hij verwacht dat Asscher wel openstaat voor de
problemen van jongeren doordat zij zo weinig verdienen. Een voorbeeld: een
18-jarige verdient nog niet de helft van het salaris van zijn 24-jarige collega.


Meyer sprak er gisteren over op de radio, toen Horeca Nederland inbelde. ""Zij
zeiden dat ze het ermee eens waren, dat je niet op grond van leeftijd moet
discrimineren, maar moet kijken naar kennis en ervaring. Als Horeca Nederland
zoiets op de radio zegt, is dat nieuws. Dat hebben we niet eerder gehoord van
een sector.""

Ook politieke partijen hebben begrip, al steunen zij niet allemaal de oplossing
van Young & United. ""Dat zijn grote stappen in een dossier dat al veertig jaar
bestaat. Maar we zijn er nog niet. We moeten de grootste jongerenbeweging
worden. Alleen dan kunnen we politieke partijen houden aan wat ze nu zeggen.""




VIEW ORIGINAL PAGE:

GRAPHIC: Jongeren van Young United bieden minister Asscher van sociale zaken een
petitie aan. De jongeren willen een 'volwassen' minimumloon.
foto inge van mill

LANGUAGE: DUTCH; NEDERLANDS"
163464817,2015-06-11T00:00:00,Medewerkers tbs-kliniek ontslagen,7,Trouw,,(ANP),,Binnenland; Blz. 10,,77,,"Ggz-instelling De Woenselse Poort in Eindhoven, waar onder meer tbs'ers worden
behandeld, ontslaat acht medewerkers omdat ze tijdens een bedrijfsuitje
(hard)drugs hebben gebruikt. Ook bleek dat 'collega's onder druk werden gezet
waardoor verhoudingen ernstig verstoord zijn', aldus de directie. De Woenselse
Poort kwam in 2011 al in opspraak toen een SBS6-programmamaker aantoonde dat hij
drugs en vuurwapens naar binnen kon smokkelen.




VIEW ORIGINAL PAGE:

LANGUAGE: DUTCH; NEDERLANDS"
163464818,2015-06-11T00:00:00,Baggerdorp is gewend aan ontslagen,7,Trouw,,STIJN TIELEMANS,,Nederland; Blz. 6,,594,,"Reportage | Scheepsbouwer IHC moet honderden mensen laten gaan. Voor Sliedrecht
is dat 'oude koek'.


In Sliedrecht, het Zuid-Hollandse plaatsje van bouwers en baggeraars, kijken ze
niet op van een ontslaggolf bij hun trots, de scheepsbouwer IHC Merwede. Al
praten de dorpsbewoners en de personeelsleden die hun baan verliezen er liever
niet over. Want pijn doet het wel.



De op één na grootste scheepsbouwer van Nederland ontslaat door de snel
verslechterde markt nog voor het einde van het jaar 487 mensen en sluit de helft
van zijn werven.

Ook neemt het concern afscheid van een groot deel van de 1127 tijdelijke
krachten. Van hoeveel is nog niet duidelijk.

""Voor ons is dat oude koek, we zien elke tien jaar wel een ontslaggolf"", vertelt
de 56-jarige Anne de Vries. Hij is al de derde generatie in zijn familie die de
lokale verfwinkel runt. Een vriend van De Vries moet er ook uit. ""Het is al zo
vaak misgegaan, IHC krabbelde altijd weer op.""

De beroemde aannemer van baggerwerken uit de negentiende eeuw Adriaan Volker
kwam uit Sliedrecht, de grootste baggermaatschappij ter wereld Boskalis is er
opgericht. Sliedrecht is, kortom, een baggerdorp. ""Iedereen hier heeft in zijn
kennissenkring wel iemand die werkt als baggeraar of scheepsbouwer"", zegt De
Vries.

""De mannen waren hier vroeger maanden of nog veel langer weg om ergens in de
wildernis te baggeren. Die mentaliteit van aanpakken geven ouders door op hun
kinderen en maakt ons weerbaar. Iedere ontslagronde raakt alle 26.000 inwoners,
maar door het dorpse karakter kunnen wij die klap opvangen.""

Door de lage olieprijs is het niet meer lucratief om olie uit de zeebodem te
halen. De vraag van de bagger- en offshore-industrie naar nieuw gereedschap en
schepen loopt daardoor terug. Bedrijven uit de gas- en oliesector wachten met
kostbare investeringen. Daardoor loopt het aantal orders terug en stijgt de
concurrentie.

Sinds 2013 werkt IHC aan een megaorder van 10 offshore-schepen voor
staatsoliebedrijf Petrobras uit Brazilië. Daarvoor huurde de scheepsbouwer veel
tijdelijk - hoofdzakelijk buitenlands - personeel in. Nu de klus bijna af is,
zijn die flexkrachten niet meer nodig.

Volgens IHC zit er niets anders op dan stevig in de kosten te snijden. Topman
Bram Roelse kwam dat slechte nieuws gisteren zelf vertellen op de werven in
Kinderdijk, Krimpen aan den IJssel en Sliedrecht. IHC gaat zich toeleggen op de
bouw van technologisch ingewikkelde bagger- en offshore-schepen en de verhuur
ervan. Zo moet IHC minder gevoelig worden voor de vele pieken en dalen in de
scheepsbouw.

""Het ging jarenlang uitstekend"", zegt CNV-bestuurder Piet Verburg. ""Er waren
grote orders en iedereen kreeg elk jaar een mooie winstuitkering. Nu zit de klad
er stevig in."" De 27-jarige zoon van Jeanet van Beest merkte dat vier jaar
geleden al. ""Koen was meubelmaker en ging bij IHC scheepsinterieurs bouwen. De
interne opleidingen bij IHC waren altijd heel goed. Toen waren er al een hoop
ontslagen en de sector is nooit meer aangetrokken. Hij is weer gaan leren en is
nu afgestudeerd pianotechnicus.""

Volgens FNV-bestuurder Marry van der Stel gaat er met elke ontslagronde een
'heel dikke kaasschaaf' over de regio. ""Wat het extra zuur maakt, is dat we in
de cao-onderhandelingen in de metaalsector voorstelden om een deeltijdfonds op
te richten, maar de werkgevers wezen dat voorstel af. Daarmee hadden we de pijn
van nu wat kunnen dempen. Volgens de directie duurt het nog zeker drie jaar voor
de markt weer aantrekt.""

'Elke ontslagronde gaat er een heel dikke kaasschaaf over de regio'




VIEW ORIGINAL PAGE:

GRAPHIC: Medewerkers van IHC Merwede gaan een onzekere tijd tegemoet: voor het
einde van het jaar verliezen 487 vaste krachten hun baan.
foto Arie Kievit, anp

LANGUAGE: DUTCH; NEDERLANDS"
163464819,2015-06-09T00:00:00,Nog altijd misstanden in champignonteelt,7,Trouw,,(ANP),,Economie; Blz. 13,,90,,"Bij champignonkwekers zijn nog steeds misstanden, maar de sector maakt wel
stappen vooruit. Dat stelt het ministerie van sociale zaken en werkgelegenheid.
Het oogsten van champignons is erg arbeidsintensief. Daardoor komt het voor dat
kwekers goedkope arbeidskrachten uit bijvoorbeeld Oost-Europa halen en hen
uitbuiten. De laatste jaren zijn bij één op de vijf bedrijven overtredingen
geconstateerd, iets minder dan voorheen. Sinds 2007 is er een speciaal
interventieteam dat de sector goed moet controleren.




VIEW ORIGINAL PAGE:

LANGUAGE: DUTCH; NEDERLANDS"
163464821,2015-06-06T00:00:00,Zuid-Amerika lonkt,7,Trouw,,LIDWIEN DOBBER,,Economie; Blz. 21,,563,,"Door de hoge werkloosheid is Spanje de grootste leverancier van Europese
emigranten


Er verhuizen dezer dagen meer Europeanen naar Zuid-Amerika om daar een nieuw
bestaan op te bouwen, dan er Zuid-Amerikanen in Europa komen wonen en werken. En
die omdraaiing van hoe we het jarenlang gewend waren, gaat rap. In 2012
verwisselden 119.000 inwoners van Zuid-Amerika en het Caribisch gebied hun
continent voor Europa; 68 procent minder dan in 2007. In datzelfde jaren
verlieten 181.166 Europeanen huis en haard en vestigden zich in Zuid-Amerika, zo
schrijft de Internationale Organisatie voor Migratie (IOM) in een gisteren
gepubliceerde studie.



Wat maar weer eens laat zien, zegt Laura Thompson, onderdirecteur van de IOM,
dat migratiestromen als vanzelf de 'meanderende sociaal-economische realiteit
volgen'. Dat er meer Europeanen en juist minder Zuid-Amerikanen vertrokken, was
een directe reactie op de economische crisis die vooral Zuid-Europa hard trof.
Migratie bewijst zich dus als 'aanpassingsmechanisme' in tijden van malaise,
meent Thompson.

Spanje, waar de werkloosheid opliep tot 27 procent in 2013, is de grootste
leverancier van emigranten aan het grotendeels Spaanstalig continent, gevolgd
door Italië, Portugal, Frankrijk en Duitsland. Opvallend is dat kort na het
uitbreken van de crisis, in 2008 en 2009, Nederland op de derde plaats stond. In
die jaren vertrokken er 17.168 Nederlanders naar Zuid-Amerika en het Caribisch
gebied.

De studie van de Internationale Organisatie voor Migratie laat zien dat de
Europese landverhuizers hun vertrek niet per se zien als een tijdelijke
oplossing om de crisis te overbruggen. De meesten keren niet meer terug.

De Zuid-Amerikaanse emigranten naar Europa komen vooral uit Brazilië, Colombia,
Peru en Ecuador. Ruim de helft vestigt zich, ondanks de crisis, in Spanje.
Opmerkelijk is dat Portugal, dat een taal deelt met de Brazilianen, in het
geheel niet populair is. Slechts 4 procent van de Zuid-Amerikanen trok daarheen;
Italië, Groot-Brittannië, Frankrijk en Nederland trokken alle meer
Zuid-Amerikaanse migranten.

Betekent die opdrogende stroom migranten naar Europa dat Zuid-Amerikanen vaker
thuisblijven? Nee, zegt de Internationale Organisatie voor Migratie. De Europese
crisis maakte dat Zuid-Amerikanen een bestemming in de regio kozen: Argentinië,
Venezuela, Costa Rica en de Dominicaanse Republiek zijn populaire bestemmingen.


In 2013 telde het continent 8,5 miljoen migranten, een half miljoen meer dan in
2010. Er wonen nu meer migranten van Zuid-Amerikaanse origine in de regio dan er
in Europa wonen, schrijft de IOM.

De organisatie onderzocht ook hoe het de Zuid-Amerikanen verging in Europa. Ze
stelt vast dat vrouwelijke migranten - goed voor ruim de helft van de
landverhuizers naar Europa - vaker een baan hebben dan mannen. In Spanje is het
verschil aanzienlijk: de werkloosheid onder vrouwelijke Zuid-Amerikanen is er 12
procent lager dan onder mannen van dat continent.

Die vrouwelijke emigranten doen het meer in het algemeen erg goed; ze zijn ook
10 procent minder werkloos dan Spaanse vrouwen. Dat succes is belangrijk, meent
de IOM, omdat vrouwelijke migranten ook bijdragen aan de ontwikkeling van hun
eigen land door geld dat ze overhebben naar hun families thuis te sturen.

Aan het begin van de crisis vertrokken 17.168 Nederlanders naar Zuid-Amerika en
Caribisch gebied




VIEW ORIGINAL PAGE:

LANGUAGE: DUTCH; NEDERLANDS"
163464822,2015-06-02T00:00:00,Minister Asscher start campagne tegen pesten,7,Trouw,,(ANP),,Nederland; Blz. 7,,78,,"Naar schatting een half miljoen Nederlanders worden op de werkvloer gepest. Om
dit probleem aan te pakken gaf minister Lodewijk Asscher (sociale zaken en
werkgelegenheid) gisteren in het Amphia Ziekenhuis in Breda de aftrap voor een
landelijke campagne. In de strijd tegen pesten kunnen werkgevers en werknemers
vanaf maandag terecht op de website www.herkenpesten.nl. Hierop staat informatie
hoe ze pestgedrag kunnen herkennen en voorkomen.




VIEW ORIGINAL PAGE:

LANGUAGE: DUTCH; NEDERLANDS"
163500015,2015-06-12T00:00:00,Asscher: `We gaan de WW niet verder versoberen',989907752,Het Financieele Dagblad B.V.,,,,Economie & Politiek; Blz. 4,,173,,"Van onze redacteur

Amsterdam

Het kabinet gaat niet mee in het voorstel van het Centraal Planbureau om de WW
verder te versoberen. Volgens het CPB zou dat langdurig werklozen extra moeten
stimuleren om een baan te gaan zoeken. Minister Lodewijk Asscher van Sociale
Zaken liet donderdag middagweten niets te zien in het plan.

Asscher: `Laat ik duidelijk zijn: de WW gaan we niet verder versoberen. Dat is
ook niet de oplossing. Het is niet zo dat mensen niet willen. We moeten meer
banen creëren. Daarom ook ons voornemen om de kosten van werk te verlagen.'

Vakbonden FNV en CNV reageerden eerder op de dag al kritisch op het CPB-rapport.
CNV-voorzitter Maurice Limmen zei dat het rapport onnodig mensen de stuipen op
het lijf jaagt. `Het CPB vraagt terecht aandacht voor de problemen van ouderen
op de arbeidsmarkt, maar slaat vervolgens de plank mis met schijn­oplossingen.'

FNV-voorman Ton Heerts zei dat het kabinet moet inzetten op omscholing,
begeleiding naar ander werk en het voorkomen van discriminatie van ouderen door
werkgevers.

LANGUAGE: DUTCH; NEDERLANDS"
163500016,2015-06-12T00:00:00,Minder ontslagbescherming en lagere WW moeten oudere aan werk krijgen,989907752,Het Financieele Dagblad B.V.,,,,Economie & Politiek; Blz. 4,,579,,"Oudere langdurig werklozen komen moeilijk aan een baan. Een lagere
uitkering moet extra stimulans geven voor het vinden van werk, stelt het CPB

Harmen van der Meer

Amsterdam

De langdurige werkloosheid in Nederland is bovengemiddeld hoog, vooral bij
ouderen, en moet worden aangepakt. Dat stelt het Centraal Planbureau (CPB) in
een rapport dat woensdag is verschenen.

Volgens het CPB daalt de werkloosheid vanzelf door het economische herstel, maar
extra maatregelen zijn nodig om de langdurige werkloosheid van met name ouderen
aan te pakken. Oudere (50+) werknemers moeten flexibeler worden en oudere
werkzoekenden moeten beter hun best doen en met minder genoegen nemen, stellen
de rekenmeesters.

Het CPB constateert een relatief hoge langdurige werkloosheid in Nederland,
voornamelijk onder 50-plussers. Op dit moment is 3% van de beroepsbevolking
langer dan een jaar werkloos. Een groot deel van deze groep (40%) is ouder dan
50.

In de herstelperiode na eerdere recessies liep de langdurige werkloosheid al
snel terug naar 1%, maar dit keer duurt het langer. Hoewel het CPB de afgelopen
crisisjaren zelf omschrijft als de Grote Recessie, is dit volgens het planbureau
geen volledige verklaring voor het `structurele' probleem van de langdurig
oudere werklozen. De ontwikkeling van dit probleem is namelijk al ingezet in de
jaren voor de financiële crisis van 2008.

Het CPB stelt daarom twee soorten maatregelen voor. Enerzijds moeten bestaande
werknemers flexibeler worden: minder ontslagbescherming bij langdurige
dienstverbanden. Anderzijds moeten werkzoekenden extra worden gestimuleerd een
baan te zoeken door de hoogte van de WW-uit­kering geleidelijk te verlagen en
door bij het vinden van werk een financiële ­bonus uit te keren.

Ook moeten oudere werkzoekenden met minder genoegen nemen: minder hoge looneisen
stellen en minder `seniorendagen' verlangen in een arbeidscontract. Dat maakt
het voor werkgevers goedkoper en dus aantrekkelijker om ouderen in dienst te
nemen.

Te veel ontslagbescherming is niet goed, volgens het CPB. Dat remt werknemers om
van baan te wisselen, wanneer een baanwisseling op lange termijn hun
arbeidsmarktpositie zou kunnen versterken.

Daarom adviseert het CPB om de ontslagbescherming minder te laten afhangen van
de duur van het arbeidsverleden. Zo moeten ontslagvergoedingen niet meer stijgen
met de arbeidsduur en zou ook het `last-in-first-out'-principe moeten worden
heroverwogen. Via de Wet werk en zekerheid is de ontslagvergoeding al beperkt,
maar verdere verbetering blijft volgens het CPB noodzakelijk.

Volgens het CPB kan langdurige werkloosheid ertoe leiden dat mensen ontmoedigd
raken en zich terugtrekken van de arbeidsmarkt. Daarom zou, naast de al eerder
verkorte duur van de WW, ook de hoogte ervan geleidelijk moeten afnemen.

Dit om een financiële prikkel te geven aan werkzoekenden. Verder moet het
vooruitzicht van een financiële bonus bij het vinden van een baan werkzoekenden
in actie brengen.

FNV Reactie

De FNV wil dat het kabinet betere structurele maatregelen neemt om werklozen
weer aan een baan te helpen. Ton Heerts: `Zet in op het omscholen van mensen,
begeleidt ze naar een andere baan en zorg ervoor dat werkgevers oudere
werknemers niet meer discrimineren.' Volgens de FNV is de werkloosheid `zo
structureel, dat een hele grote groep mensen afdwaalt naar de bijstand'. Dat is
niet op te lossen door nog verder te snijden in de WW, aldus de vakbond.

LANGUAGE: DUTCH; NEDERLANDS"
163500017,2015-06-12T00:00:00,AEX eindigt positief ondanks nieuwe zorgen om Griekenland,989907752,Het Financieele Dagblad B.V.,,,,Beursplein; Blz. 22,,593,,"Van onze redacteur

Amsterdam

De AEX is donderdag 0,7% hoger geëindigd op een slotstand van 484,88 punten.
Elders in Europa lieten de beurzen eveneens kleine plussen zien.

Donderdag vergaderden een Europese delegatie, het IMF en de Griekse president
Tsipras over een oplossing voor de schuldencrisis. Rond vijf uur werd bekend dat
de IMF de besprekingen had verlaten, nadat deze niet langer wilden vlotten. Een
woordvoerder van het IMF liet weten dat er nog altijd grote meningsverschillen
bestaan en recent geen vorderingen meer geboekt zijn. `De bal ligt op dit moment
weer grotendeels bij het Griekse kamp', zei de woordvoerder.

Woensdag steeg de hoofdgraadmeter van het Damrak nog 1,4% na onder meer een
later tegengesproken gerucht dat de Duitse bondskanselier Angela Merkel akkoord
zou gaan met slechts beperkte Griekse hervormingen.

De euro daalde donderdagmiddag naar een waarde van $1,12, een daling van 0,7%.

Kabelaar Altice was de grootste stijger op het Damrak met een koerswinst van
3,5%. Financieel directeur Ludovich Pech van het Belgische telecombedrijf
Mobistar liet weten dat hij een overname door Altice niet ziet zitten. Hiermee
reageerde hij op geruchten die hierover de ronde deden. Unilever eindigde 1,9%
hoger nadat ceo Paul Polman speculaties over een mogelijke overname of fusie met
Colgate-Palmolive Co (CL) van de hand had gewezen. Delta Lloyd ging
donderdagochtend aan kop op de beurs en sloot af met een koerswinst van 1,8%.

De Vereniging van Effectenbezitters en Vermogensmonitor slaan de handen ineen om
beleggers die menen door Alex Vermogensbank, dat onderdeel is van BinckBank, te
zijn gedupeerd, te helpen. Door de samenwerking kunnen beleggers op individuele
basis laten beoordelen of Alex correct heeft gehandeld bij het beleggen voor de
klant.

De Midkap eindigde donderdag 0,4% in de min en de smallcapindex sloot 0,5%
hoger.

Vastgoedbedrijf NSI (+2,8%) was op de Midkap de winnaar van de dag. Grote
verliezer was TomTom met een verlies van 4,5%. Apple   een belangrijke klant van
TomTom   heeft bekendgemaakt meer te zullen investeren in de eigen
navigatieapplicatie, Apple Maps. Een mogelijke overname is volgens Rabobank
hiermee van de baan. PostNL (-1,4%) is definitief gestopt met de directe
postbezorging door het Britse dochterbedrijf Whistl. Medio mei meldde PostNL al
de directe postbezorging, ook wel end-to-end-bezorging genoemd, in het Verenigd
Koninkrijk tijdelijk te staken.

De grootste stijger in de smallcapindex was Ballast Nedam dat 8,4% hoger
eindigde, zonder dat hier een duidelijke verklaring voor was.

De olieprijs (Brent) stond donderdag aan het eind van de middag 1,45% in de min,
na een maandelijks rapport van het internationale olieagentschap IEA. De prijs
van een vat ruwe olie bedroeg $64,72.

Het Amerikaanse ministerie van economische zaken maakte donderdag bekend dat de
consumentverkopen in de maand mei met 1,2% zijn gestegen, exact wat analisten
hadden verwacht. De inflatie is vooral het gevolg van een toegenomen verkoop van
auto's en een hogere olieprijs aan de pomp. Een maand eerder bleven de prijzen
nog constant. De stijging is de grootste van de afgelopen veertien maanden. De
cijfers geven een indicatie van de gemoedstoestand van de Amerikaanse consument
en vergroten de kans dat de Fed de rente zal verhogen. Hierover wordt volgende
week vergaderd. De belangrijkste Amerikaanse beurzen openden met een lichte plus
van ongeveer 0,2%. Gisteren veerden de koersen op Wall Street scherp op na
enkele verliesdagen op rij. De Dow Jones-index sloot gisteren weer boven de
18.000 punten.

LANGUAGE: DUTCH; NEDERLANDS"
163500018,2015-06-10T00:00:00,Meer werk voor uitzendkrachten,989907752,Het Financieele Dagblad B.V.,,,,Economie & Politiek; Blz. 4,,115,,"Amsterdam De werkgelegenheid voor uitzendkrachten is tussen 20 april en 24 mei
flink toegenomen. In de technische en de administratieve sector was de groei het
sterkst. De werkgelegenheid voor uitzendkrachten is tussen 20 april en 24 mei
(week 17-20) flink toegenomen.

Dat heeft de branche-organisatie van uitzendbedrijven ABU dinsdag bekendgemaakt.

Het aantal door uitzendkrachten gewerkte uren is in de betreffende periode met
18% toegenomen in vergelijking met dezelfde periode vorig jaar. De omzet steeg
met 20%. ABU tekent daarbij wel aan dat de cijfers fors zijn beïnvloed door het
aantal werkbare dagen. De periode tussen 20 april en 24 mei telde twee werkdagen
minder, aldus ABU. fd

LANGUAGE: DUTCH; NEDERLANDS"
163500019,2015-06-10T00:00:00,Na hobbelsessie sluit AEX voor vierde dag op rij met verlies,989907752,Het Financieele Dagblad B.V.,,,,Beursplein; Blz. 22,,545,,"Carel Grol

Amsterdam

De AEX dook dinsdagochtend even onder de 470 punten, herstelde zich in het begin
van de middag, zakte na opening van Wall Street wederom weg, om er toch nog iets
van een slotsprintje uit te persen. Het was niet genoeg: voor de vierde dag op
rij sloot de index met verlies.

De AEX eindigde 0,09% lager op 474,70 punten. De Midkap sloot onveranderd op
721,64 punten en de smallcap eindigde 0,04% lager op 775,89 punten. Ook de
beurzen elders in de eurozone sloten met kleine verliezen, terwijl de eurodollar
nauwelijks bewoog.

Een `zigzagdag' dus voor de AEX, al bleven de koersuitslagen redelijk beperkt:
het gros van de fondsen eindigde met een koersbeweging van minder dan 1%. De
omzetten waren weinig overtuigend en er was ook niet heel veel aanleiding om
fors te handelen. Er waren geen bedrijfscijfers en er was geen overnamenieuws,
het was geen dag met gewichtige macrocijfers.

Dus bleven beleggers gespitst op de `usual suspects' onder de economische
indicatoren: signalen over de Chinese groeivertraging (inflatie in China was
iets gedaald), over een Grexit (in de loop van de middag werd bekend dat er een
nieuw voorstel ligt van de Grieken) en een renteverhoging van de Federal
Reserve.

Daarbij was dit het elfde verlies voor de AEX in dertien dagen: de schwung is er
een beetje uit op de beurzen. Vooral de onzekerheid over de Amerikaanse rente
komt er een verhoging, en wanneer?   maakt beleggers de laatste dagen wat
nerveus. Een hogere rente kan verstrekkende gevolgen hebben: juist het uiterst
ruime monetaire beleid van de centrale banken is cruciaal geweest voor de rally
op de mondiale beurzen van de laatste jaren.

Randstad (+2,6%, de grootste stijger in de AEX) en USG People (+5,4%, koploper
in de Midkap) waren de grootste blikvangers. Ze stegen door de ABU-cijfers. In
de periode tussen 20 april en 24 mei is de werkgelegenheid voor uitzendkrachten
flink toegenomen, zo bleek uit cijfers van de brancheorganisatie van
uitzendbedrijven. In beide bedrijven waren de omzetten behoorlijk fors.

Ahold (-2,2%) was de grootste daler in de AEX. Volgens De Telegraaf verlopen de
fusiegesprekken tussen Ahold en het Belgische Delhaize minder voorspoedig dan
gedacht. Dat zou onder meer komen door het vroegtijdig uitlekken van de
fusieplannen en de speculatie over een nieuwe topman van het fusiebedrijf.
Daarnaast verlaagde SNS Securities het advies voor het supermarktconcern naar
`reduceren', vanwege te hoge verwachtingen bij een fusie met de Belgische
rivaal.

Galapagos (-2,1%) was de grootste daler in de Midkap, zonder directe reden. De
koers van het Nederlands-Belgische biotechconcern is dit jaar meer dan 200%
gestegen, dus beleggers in dat fonds kunnen wel tegen een stootje. De
handelsvolumes in Galapagos waren dinsdag niet uitzonderlijk.

In de smallcap werden de uiteinden gevormd door Esperite (+2%) en Wessanen
(-2,3%), zonder dat er een directe aanleiding voor is. In de lokale markt kende
Roodmicrotech een opvallende koerssprong. De koers van het minuscule fonds
(beurswaarde €13,9 mln) steeg in het laatste uur van de handel met 11,1%. Een
aantal offertes zijn omgezet in langlopende orders, aldus het bedrijf uit
Zwolle. Mogelijk zal de omzet daardoor met €1 mln gaan stijgen. Koers van het
halfgeleiderbedrijf: €0,30.

LANGUAGE: DUTCH; NEDERLANDS"
163500020,2015-06-10T00:00:00,Woningcorporatie twijfelt aan haalbaarheid van huurakkoord,989907752,Het Financieele Dagblad B.V.,,,,Economie & Politiek; Blz. 5,,515,,"Prisco Battes

Amsterdam

De Amsterdamse woningcorporatie Stadgenoot heeft grote twijfels over de
haalbaarheid van het onlangs gepresenteerde sociaal huurakkoord. De
branchevereniging van woningcorporaties Aedes en de Woonbond spraken daarin af
de huren de komende jaren gemiddeld met maximaal 1% boven inflatie te laten
stijgen.

`Hoe sympathiek het ook klinkt, de vraag is of je het kan waarmaken', zegt
bestuursvoorzitter Marien de Langen van Stadgenoot in een toelichting op de
jaarcijfers. `Als je een gat schiet in de verdiencapaciteit, zul je dat gat met
iets moeten dichten.' Huurmatiging is volgens Stadgenoot voorlopig niet aan de
orde. `Als we de geplande investeringen moeten temperen, zal dat ten koste gaan
van de woningzoekende met een laag inkomen.'

Woningcorporaties stemmen eind deze maand over het huurakkoord. Met het akkoord
kwamen Aedes en Woonbond tegemoet aan de onvrede over de huurverhogingen.
Corporaties hebben de huren de afgelopen jaren met 2% tot 3% boven inflatie
verhoogd om onder andere de verhuurderheffing te kunnen betalen. Aedes wil dat
het kabinet de belasting opheft.

De Langen: `Als de verhuurderheffing blijft bestaan, wordt het erg moeilijk om
het sociaal huurakkoord uit te voeren zonder te schrappen in investeringen.'
Stadgenoot is met de gemeente Amsterdam en de Huurdersvereniging Amsterdam bezig
afspraken te maken over de bouw van sociale huurwoningen

De corporatie dreigt volgens De Langen ook de afspraken met de toezichthouder
niet te kunnen naleven als de huren nauwelijks mogen worden verhoogd. Het
Centraal Fonds Volkshuisvesting (CFV) haalde Stadgenoot eind november van
verscherpt toezicht af, nadat er afspraken waren gemaakt over het verder
verlagen van de schulden. Stadgenoot kwam financieel in de problemen toen het
een ambitieus bouwprogramma startte in Amsterdam-West.

Stadgenoot realiseerde in 2014 een winst van €129 mln. Dit was vooral te danken
aan een waardestijging van het vastgoed, huurverhogingen en verkopen van
bestaande woningen. Stadgenoot heeft zo'n 30.000 woningen, waarvan de meeste in
Amsterdam staan. De verhuurderheffing kost Stadgenoot €25 mln per jaar.

Volgens Stadgenoot biedt het positieve resultaat geen ruimte om te investeren in
nieuwbouw, renovatie en onderhoud. `Stadgenoot moet vasthouden aan haar strakke
begrotingsdiscipline.' De corporatie voerde de afgelopen jaren een reorganisatie
door waarbij het aantal voltijdbanen daalde van 421 in 2012 tot 340 eind vorig
jaar. De schuldenlast nam in dezelfde periode af van €1,9 mrd tot €1,7 mrd.
Volgens Stadgenoot is de huidige schuldenomvang nog altijd fors.

De schulden zijn verminderd door de verkoop van grond- en ontwikkelposities die
in het verleden voor veel geld zijn aangekocht. In 2014 deed Stadgenoot afstand
van onder meer de Parool-toren, het vroegere Trouw-gebouw en de Van
Gendt-hallen. Volgens De Langen zijn de inkomsten en uitgaven nu in balans.
`Maar er ontstaat pas investeringsruimte als we onze schuldenlast omlaag weten
te brengen.'

Stadgenoot-kantoor in Amsterdam. De woningcorporatie ziet voorlopig geen ruimte
voor huurmatiging.

LANGUAGE: DUTCH; NEDERLANDS"
163500021,2015-06-10T00:00:00,Toename van schijnconstructies op arbeidsmarkt om wetgeving te ontlopen,989907752,Het Financieele Dagblad B.V.,,,,In het nieuws; Blz. 3,,229,,"Amsterdam Werkgevers gebruiken steeds vaker schijnconstructies en
schijnzelfstandigheid om wetgeving te ontlopen. Aan de onderkant van de
arbeidsmarkt zijn werknemers hiervan de dupe. Dit constateert de inspectie van
het ministerie van Sociale Zaken en Werkgelegenheid in zijn dinsdag uitgebrachte
jaarverslag. Volgens de inspectie zoekt een deel van de werkgevers naar manieren
om arbeidskrachten zo goedkoop mogelijk in te zetten. Terwijl het aantal
werknemers met een vaste baan daalt, neemt het aantal uitzendkrachten en zzp'ers
juist toe.

Risicovolle werkzaamheden worden steeds vaker uitbesteed aan zelfstandigen,
constateert de inspectie. Tijdelijke arbeidskrachten zijn vaker slachtoffer van
ongevallen dan vaste werknemers. Dat speelt vooral in de bouw.

Werkgevers die meer risico's bij zzp'ers leggen, bedienen zich van constructies
die illegale tewerkstelling en onderbetaling mogelijk maken. Regelmatig zijn
daarbij arbeidskrachten betrokken uit landen met een veel lager loonniveau dan
Nederland. Te denken valt aan Oost-Europeanen, die overigens niet met name
worden genoemd. De inspectie ziet ook constructies waarbij werkgevers formeel
het minimumloon betalen, maar waarbij inspecteurs betwijfelen of werknemers dat
(uur)loon ook echt ontvangen. Tegelijk met de toename van schijnconstructies
wordt de inspectie beperkt in haar mogelijkheid om op te treden. fd

LANGUAGE: DUTCH; NEDERLANDS"
163500024,2015-06-08T00:00:00,Scholingsrechten meenemen naar nieuwe werkgever; Belemmeringen verklaren voor deel bevinding van Oeso dat kwart werknemers wel opleiding wil volgen maar dit niet doet,989907752,Het Financieele Dagblad B.V.,,,,Opinie & Dialoog; Blz. 9,,675,,"Belemmeringen verklaren voor deel bevinding van Oeso dat kwart
werknemers wel opleiding wil volgen maar dit niet doet

Wim Groot Maassen van den Brink

Een werknemer die van baan verandert neemt in de regel opgebouwd
pensioenkapitaal mee naar het pensioenfonds van zijn nieuwe werkgever. Hetzelfde
geldt voor opgebouwde vakantiedagen. Als een werknemer ontslag neemt, maakt hij
zijn opgebouwde vakantiedagen op of ze worden uitbetaald. De werkgever mag
opgebouwd pensioenkapitaal of vakantiedagen niet in eigen zak steken of aan
andere werknemers geven. Bij opgebouwde scholingsrechten gebeurt dat echter wel.
In veel cao's is vastgelegd dat werknemers recht hebben op een scholingsbudget.
Bedrijven dragen daarnaast vaak een deel van de loonsom af aan Opleidings- en
Ontwikkelingsfondsen die opleidingen organiseren voor werknemers in de
bedrijfstak.

Vanaf 1 juli hebben werknemers bij ontslag recht op een transitievergoeding.
Deze vergoeding kan worden besteed aan een opleiding. Alleen werknemers die
ontslagen worden ontvangen deze transitievergoeding, werknemers die zelf ontslag
nemen ontvangen niets. Ook de scholingsbudgetten die in de cao zijn afgesproken
en de premies die aan de O&O fondsen zijn betaald, krijgt de werknemer niet mee
als hij ontslag neemt. Sterker nog, sommige werkgevers stellen bij het volgen
van een opleiding de eis dat de werknemer de kosten van de opleiding
(gedeeltelijk) terugbetaalt als hij of zij binnen een bepaalde tijd het bedrijf
verlaat. Deze belemmeringen voor het volgen van scholing verklaren voor een deel
de bevinding uit een recente Oeso studie dat 23% van de werknemers in Nederland
aangeeft wel een opleiding te willen volgen maar dit toch niet doet.

Vooral werknemers met een flexibel of tijdelijk contract worden benadeeld
doordat scholingsbudgetten niet meegenomen kunnen worden naar andere werkgevers.
Ook van flexibel personeel wordt een deel van het loon ingehouden voor scholing,
maar uit onderzoek blijkt dat flexwerkers veel minder vaak scholing krijgen dan
personeel met een vast contract. De nieuwe Wet Werk en Zekerheid biedt ook
daarvoor geen oplossing.

Uit de Oeso studie blijkt ook dat 46% van de werkenden wel scholing volgt, maar
dit eigenlijk niet wil. De scholing die wordt gevolgd sluit niet altijd aan bij
de behoeften van de lokale arbeidsmarkt. Het scholingsaanbod zou hier meer op
toegesneden moeten worden. In de metropoolregio Amsterdam is hier op
experimentele basis een begin mee gemaakt. Kern van deze aanpak is het begrip
regioregie: werkgevers, werknemers en opleidingsinstellingen identificeren
gezamenlijk de opleidingsbehoefte in de regio en ontwikkelen hiervoor een
passend opleidingsaanbod. Deze aanpak gaat over de afzonderlijke bedrijfstakken
heen en ook de scholingsbehoefte van mensen die geen werk hebben, werknemers met
een flexibel arbeidscontract en zzp'ers, wordt meegenomen. Regioregie
onderwijs-arbeidsmarkt kenmerkt zich verder door systematisch evaluatie van de
scholingsactiviteiten om te bepalen wat werkt en wat niet.

Goede scholing is essentieel om de concurrentiekracht van de Nederlandse
economie op peil te houden. Uit cijfers van de Oeso blijkt dat er nogal wat
fricties zijn bij scholing voor werkenden: niet iedereen die wil krijgt scholing
en niet iedereen die wordt geschoold vindt het ook zinvol. Om hier wat aan te
doen moet de aangeboden scholing meer afgestemd worden op de behoeften van de
lokale arbeidsmarkt. Net als opgebouwd pensioenkapitaal en vakantiedagen moeten
ook scholingsbudgetten van de werknemer blijven, ook als deze van baan
verandert. Niet alleen werknemers die ontslagen worden, maar ook zij die zelf
ontslag nemen of zzp'er worden moeten recht hebben op een transitievergoeding,
bestaande uit de tijdens het dienstverband opgebouwde scholingsrechten. Hierdoor
worden de verschillen tussen vast en flexibel personeel in de toegang tot
scholing meer gelijk getrokken.

Wim Groot en Henriëtte Maassen van den Brink zijn verbonden aan de Universiteit
van Amsterdam en de Universiteit Maastricht.

LANGUAGE: DUTCH; NEDERLANDS"
163500028,2015-06-05T00:00:00,Inflatie boven 1% door Pinksteren,989907752,Het Financieele Dagblad B.V.,,,,Economie & Politiek; Blz. 7,,123,,"Amsterdam De inflatie is in Nederland gestegen naar 1,1%. Dit is het hoogste
niveau in zeven maanden. In april was de prijsstijging voor consumenten nog
0,6%. Dit maakte het CBS donderdag bekend. Het gaat hier om de inflatie gemeten
volgens de consumentenprijsindex van het CBS. De forse stijging van de inflatie
in mei is volgens het CBS vrijwel volledig te wijten aan vakantiereizen,
vliegtickets en accommodaties. Omdat Pinksteren in de maand mei viel en vorig
jaar in juni, waren er dit jaar meer vakanties in de maand mei. Dit leidde tot
een hogere vraag naar vakantiereizen en vliegtickets, en in vakantieperiodes
worden hogere prijzen gerekend. De verhoging van de inflatie heeft hierdoor
volgens het CBS geen structureel karakter. fd

LANGUAGE: DUTCH; NEDERLANDS"
163500029,2015-06-05T00:00:00,Griekse werkloosheid daalt,989907752,Het Financieele Dagblad B.V.,,,,Economie & Politiek; Blz. 4,,108,,"Amsterdam De Griekse werkloosheid is in maart 2015 gedaald ten opzichte van
dezelfde maand een jaar eerder. Dit maakte het Griekse statistiekbureau
donderdag bekend. De werkloosheid kwam in maart uit op 25,6%, tegenover 26,9 %
in maart vorig jaar. In februari 2015 bedroeg de werkloosheid ook 25,6%.

In Frankrijk is de werkloosheid in het eerste kwartaal ook licht gedaald. Dit
meldde Insee, het Franse bureau voor de statistiek donderdag. In het afgelopen
kwartaal daalde het werkloosheidspercentage op kwartaalbasis met 0,1 procentpunt
naar 10,3%.

Op jaarbasis steeg de werkloosheid in de eerste drie maanden van 2015 echter met
0,2 procentpunt. fd

LANGUAGE: DUTCH; NEDERLANDS"
163500031,2015-06-04T00:00:00,Pas nieuw ontslagstelsel aan voor het wet wordt; Wet Werk en Zekerheid maakt geen onderscheid tussen grote en kleine werkgevers en houdt zo ongelijkheid in stand,989907752,Het Financieele Dagblad B.V.,,,,Opinie & Dialoog; Blz. 11,,663,,"Wet Werk en Zekerheid maakt geen onderscheid tussen grote en kleine
werkgevers en houdt zo ongelijkheid in stand

Mirjam de Blécourt

Op 1 juli aanstaande zal de wijziging van het ontslagstelsel in de nieuwe Wet
Werk en Zekerheid (WWZ) een feit zijn. De wet maakt geen onderscheid tussen
grote en kleine werkgevers en moet daarom snel aangepast worden.

De belangrijkste reden voor een nieuw ontslagstelsel is dat het huidige
ontslagrecht ongelijkheid kent, die de wetgever wil opheffen. Onder het huidige
recht bepaalt de werkgever welke ontslagroute hij kiest. Hij kan de
kantonrechter vragen om de arbeidsovereenkomst te ontbinden. De rechter kent een
vergoeding toe. De werkgever kan er ook voor kiezen toestemming te vragen aan
uitvoeringsorganisatie UWV om de arbeidsovereenkomst op te zeggen. Het UWV kent
geen vergoeding toe.

Wil de werknemer niettemin toch een vergoeding ontvangen, dan zal hij een
verzoek aan de rechter moeten doen en aan moeten tonen dat het ontslag kennelijk
onredelijk is.

Er bestaan grote verschillen in de uitkomsten tussen de twee routes en dan
vooral voor wat betreft de hoogte van de vergoeding die de werknemer ontvangt.
Die ongelijkheid vinden zowel direct betrokkenen als de wetgever niet
aanvaardbaar, omdat de keuze steeds bij de werkgever ligt. In de praktijk kiest
de grote werkgever voor de kantonrechter en de kleine werkgever voor het UWV.

In de praktijk betekent dit dat iemand die voor een grote werkgever werkt en
wordt ontslagen vaak een hogere vergoeding krijgt dan een werknemer die voor een
kleine werkgever werkt. Onder de nieuwe wet WWZ kan de werkgever niet meer
kiezen en wordt de kantonrechtersformule   volgens de nieuwe regels
transitievergoeding genoemd   sterk uitgekleed. Bovendien zijn er
beroepsmogelijkheden geïntroduceerd die het ontslagproces niet eenvoudiger
maken.

De ontslagroute wordt vanaf 1 juli van dit jaar bepaald door de reden voor
ontslag. Is dat reorganisatie of twee jaar ziekte, dan moet de werkgever naar
het UWV. De werkgever die een werknemer om andere redenen wil ontslaan, moet
naar de rechter. De mogelijkheid om in minnelijk overleg met een
vaststellingsovereenkomst uit elkaar te gaan, blijft ook onder het nieuwe recht
bestaan. Juist dat werkt in de hand dat de   kennelijk in de praktijk gewenste
ongelijkheid onder de nieuwe wet zal blijven bestaan. Die wens van het
bedrijfsleven houdt verband met verschillende prioriteiten tussen de kleine en
de grote werkgever.

De grote werkgever heeft voornamelijk belang bij snelheid en duidelijkheid (dus
geen hoger beroep) en zal daar een hogere ontslagvergoeding dan de
transitievergoeding voor willen betalen. Voor de bedrijfsvoering van een kleine
werkgever zal een lagere ontslagvergoeding het belangrijkst zijn. De kleine
werkgever zal dan ook vasthouden aan de transitievergoeding. Nu al gaan stemmen
op dat voor de kleine werkgever zelfs de transitievergoeding te hoog is. Daarmee
is de ongelijkheid onder het nieuwe recht weer een feit.

Voor zowel werkgevers als werknemers zou het een grote vooruitgang zijn om dat
onderscheid tussen de grote en de kleine werkgever te verankeren in de wet. Dat
betekent dat de WWZ, voordat die in werking treedt, al aanpassing behoeft.

Haal de beroepsmogelijkheden uit de wet, daar is geen behoefte aan. In een
ontslagsituatie willen alle partijen snel weten waar ze aan toe zijn en niet het
vooruitzicht hebben op eindeloze procedures. Maak onderscheid in hoogte van
ontslagvergoedingen tussen de grote en kleine werkgever. Werknemers weten bij
indiensttreding dan waar ze aan toe zijn mochten ze worden ontslagen. Dat is nu
niet het geval.

Minister Lodewijk Asscher van Sociale Zaken en Werkgelegenheid heeft eerder
laten weten dat hij wel open staat voor een onderscheid tussen kleine en grote
werkgevers. De minister moet zich realiseren dat hij nog tot 1 juli de tijd
heeft. Dat is niet lang meer.

Mirjam de Blécourt is advocaat en partner bij Baker & McKenzie in Amsterdam.

LANGUAGE: DUTCH; NEDERLANDS"
163500035,2015-06-03T00:00:00,Goudmijnen zijn een bron van strijd op het schilderachtige schiereiland Halkidiki; Keuze voor werkgelegenheid of toerisme drijft wig tussen Griekse dorpelingen,989907752,Het Financieele Dagblad B.V.,,,,Economie & Politiek; Blz. 7,,864,,"Keuze voor werkgelegenheid of toerisme drijft wig tussen Griekse
dorpelingen

Eva Rooijers

Amsterdam

`Fuck gold' staat met zwarte graffiti op verschillende huizen in het Griekse
bergdorpje Megali Panagia geschreven. De verkeersborden die de richting naar de
goudmijn van Skouries aangeven zijn beklad of helemaal vernield. Langs de vers
geasfalteerde weg die naar de mijn voert, staat een uitgebrande auto.

Op het groenbeboste Griekse schiereiland Halkidiki woedt een felle strijd over
twee goudmijnen die eigendom zijn van het Canadese bedrijf Eldorado Gold. In
Megali Panagia is de helft van de dorpelingen fervent voorstander van de mijn,
vanwege de werkgelegenheid die ze biedt. De werkloosheid in de regio loopt op
tot 40%. De andere helft van de inwoners is tegen de mijn. Ze vrezen ernstige
milieuschade en daaruit voortvloeiend bedreiging van de landbouw, visserij en
het toerisme. De schilderachtige stranden van het schiereiland zijn een
populaire vakantiebestemming onder Russen.

De gemoederen liepen twee maanden geleden zo hoog op dat de politie eraan te pas
moest komen. Niet voor het eerst. Sinds Eldorado Gold in 2012 de rechten
verwierf om de mijn te exploiteren, is het onrustig in de regio.

De strijd die in het kleine dorp wordt uitgevochten, speelt ook op landelijk
niveau. Na het aantreden van de nieuwe Griekse regering kreeg Eldorado Gold in
februari van dit jaar een brief van het ministerie van energie. De vergunning
voor de constructie van de mijn wordt ingetrokken totdat onderzocht is of het
Canadese bedrijf de milieuwetgeving schendt. Een onrechtmatige daad volgens
Eldorado Gold, omdat het hooggerechtshof al oordeelde dat de milieuvergunningen
terecht zijn afgegeven.

Privatiseringen van staatsbezit zijn omstreden in Griekenland. Vorige regeringen
voerden ze door onder druk van geldschieters als het IMF en de Europese
Commissie. Maar de huidige radicaal linkse regeringspartij Syriza is tegen de
verkoop van staatsbezit. Tijdens de verkiezingscampagne beloofde Syriza alle
privatiseringen terug te draaien. De vraag is of de regering zich die luxe kan
permitteren. De regering onderhandelt al maanden over nieuwe noodsteun in ruil
voor hervormingen, waaronder verdere privatisering.

De $450 mln die Eldorado Gold in de ontwikkeling van de mijn stak, behoort tot
de grootste investering in de kreupele Griekse economie van de afgelopen jaren.
`Er zijn 2000 mensen aan het werk en de staat heeft al $50 mln aan
belastinginkomsten ontvangen. De voordelen voor de Griekse economie zijn
overduidelijk', zei ceo Paul Wright in een persverklaring.

Maar volgens de Stichting Onderzoek Multinationale Ondernemingen (Somo) in
Amsterdam is er geen aanleiding om aan te nemen dat de mijn Griekenland veel
gaat opleveren. In een kritisch rapport uit maart kaart Somo aan dat Eldorado
Gold via twaalf Nederlandse brievenbusmaatschappijen belastingbetaling in
Griekenland ontduikt.

Het Canadese bedrijf stelt dat de mijnen de Griekse staat wel degelijk
belastinginkomsten opleveren, over 20 jaar tijd zelfs meer dan $1 mrd. `Maar als
de beslissing van het ministerie van energie niet tijdig wordt teruggedraaid,
wordt Eldorado mogelijk gedwongen de investeringsplannen te herzien', dreigt
Wright.

In Megali Panagia is duidelijk te zien dat de crisis zijn sporen heeft
nagelaten. Bijna alle winkels zijn leeg of gesloten op deze middag: de kapper,
het supermarktje, de kledingwinkel. Op het terras van het café dat wel open is,
drinken twee mannen een glas bier. De uitbater, Thanasis Ipsilantis, staat
ernaast, handen in de zij. Er zijn geen andere gasten.

Iedere avond weer wordt er in zijn café met verheven stemgeluid gediscussieerd
over de mijn, vertelt Ipsilantis. `Er zijn familieleden die helemaal niet meer
met elkaar praten.' Zelf probeert hij zich zo ver mogelijk van de discussie te
houden. Sommige winkeliers hebben zich uitgesproken voor de mijn, tegenstanders
doen daar nu geen boodschappen meer. `Dat is slecht voor de zaken.'

Nasos Dourakis werkt in een hotel in een dorpje aan de kust en is tegen de mijn.
`We kunnen niet én toeristisch zijn én een mijngebied hebben. Toeristen komen
hier om de mooie natuur te zien, niet om een mijn te bekijken.' Hij vreest dat
de chemicaliën die in de mijn worden gebruikt de biodiversiteit en de natuur
aantasten. `Dan heb je nu misschien werk, maar over twintig jaar niet meer.'

Een weg die door groene bossen kronkelt, voert van Megali Panagia naar het
kustplaatsje Stratoni, waar al langer een mijn wordt geëxploiteerd. In de
tussengelegen dorpjes hangen overal spandoeken met teksten vóór de mijn, zoals:
`We vechten tot het einde voor investeringen en vooruitgang.'

In Stratoni laadt een visser de vangst van die ochtend uit. Een octopus kronkelt
in de netten. Ook de visser is voorstander van de mijnen. Bang dat vervuiling
van de wateren zijn levensonderhoud zal bedreigen, is Asterios Skiaonis niet.
`Er wordt hier al goud gedolven sinds de tijd van Alexander de Grote.'

Hij vertelt dat de mijn tien jaar geleden twee jaar gesloten was. `Veel mensen
vertrokken, alleen de oudjes bleven over. Er was niemand meer om mijn vis te
kopen. Juist zonder de mijn gaat alles dood hier.'

LANGUAGE: DUTCH; NEDERLANDS"
163500036,2015-06-03T00:00:00,Wet tegen uitbuiting door Eerste Kamer,989907752,Het Financieele Dagblad B.V.,,,,Economie & Politiek; Blz. 7,,283,,"Harmen van de Meer

Amsterdam

De Eerste Kamer heeft vandaag unaniem ingestemd met de Wet aanpak
schijnconstructies (Was) van minister Lodewijk Asscher van Sociale Zaken en
Werkgelegenheid. In maart stemde de Tweede Kamer er al unaniem mee in. De wet
moet uitbuiting en onderbetaling van werknemers tegengaan. Op 1 juli treden de
meeste onderdelen al in werking, op 1 januari 2016 is de wet volledig van
kracht. Vakbond FNV reageert positief op het besluit.

Mariëtte Patijn, coördinator arbeidsvoorwaardenbeleid van de FNV: `Wij zijn blij
dat de wet nu definitief is aangenomen. De wet is een goede manier om oneerlijke
concurrentie aan te pakken en de positie van alle werknemers op de arbeidsmarkt
te versterken. Ons team Naleving kan niet wachten om, samen met onze leden, aan
de slag te gaan met de Was en de opdrachtgevers aan te spreken op hun
verantwoordelijkheid.'

De Wet aanpak schijnconstructies legt een grote verantwoordelijkheid bij
opdrachtgevers. Als een onderaannemer of een ingehuurd bedrijf het cao-loon niet
betaalt, of zich niet aan wet- en ­regelgeving houdt, is uiteindelijk de
opdrachtgever zelf verantwoordelijk. Met name in sectoren met veel buitenlandse
medewerkers, meestal uit Midden- en Oost-Europa, is onderbetaling en uitbuiting
vaak een probleem. De buitenlandse werknemers spreken de Nederlandse taal vaak
niet goed en zijn niet op de hoogte van Nederlandse regels. Daardoor zijn ze
afhankelijk van wat opdrachtgevers hun vertellen.

Minister Asscher wil niet alleen in Nederland, maar in heel Europa
schijnconstructies aanpakken. Wanneer Nederland Europees voorzitter is in 2016
is het dan ook een van de prioriteiten van het kabinet om in te zetten op
­`decent work'.

LANGUAGE: DUTCH; NEDERLANDS"
163500037,2015-06-03T00:00:00,Staalconcern Arcelor enige lichtpuntje op rood Damrak,989907752,Het Financieele Dagblad B.V.,,,,Beursplein; Blz. 22,,536,,"Van onze redacteur

Amsterdam

De AEX sloot 1,2% lager, op 486,5 punten. De Midkap en de smallcap sloten beide
0,2% lager. De belangrijkste andere beurzen van Europa hielden het verlies iets
beperkter dan de AEX. De CAC en de FTSE ­leverden 0,4% in, de DAX 0,9%.

De euro sterkt 1,9% aan ten opzichte van de dollar en is nu ruim $1,11 waard.
Uit cijfers van Eurostat blijkt dat de inflatie in de eurozone afgelopen maand
op 0,3% is uitgekomen   een duidelijke stijging ten opzichte van de 0% van
­vorige maand.

Beleggers bleven voorzichtig zolang er geen akkoord ligt tussen Griekenland en
zijn schuldeisers. In Berlijn vond maandag een spoedoverleg plaats tussen de
belangrijkste geldschieters van Griekenland, het IMF en de eurolanden. Er waren
geruchten dat de partijen dichter bij een overeenkomst kwamen, maar
dinsdagmiddag zei Eurogroep-voorzitter Jeroen Dijsselbloem dat de partijen nog
ver van een akkoord verwijderd zijn. Wel zei de Griekse ­premier Alexis Tsipras
dinsdag dat er een voorstel naar Brussel is gestuurd.

Komende vrijdag is de eerste aflossing van de in totaal €1,6 mrd die Griekenland
deze maand aan zijn geldschieters moet betalen. Zonder akkoord kan het land dat
bedrag hoogstwaarschijnlijk niet vrijmaken.

Voor het overige was het een nieuwsluwe beursdag, met slechts enkele
macrocijfers op de agenda. De Duitse werkloosheid bleek in april met 0,5% te
zijn toegenomen op maandbasis. Daarmee komt de werkloosheid op 4,7%. Toch is het
aantal Duitsers met een baan in april met 0,5% gestegen op jaarbasis. Verder
maakte het Europese statistiekbureau Eurostat 's ochtends bekend dat de Europese
producentenprijzen in april met 0,1% zijn gedaald. Op jaarbasis lagen de
industrieprijzen 2,2% lager.

Veel beleggers keken echter verder vooruit. Bijvoorbeeld naar woensdag, als de
Europese Centrale Bank met een rentebesluit komt. Vrijdag volgen belangrijke
cijfers over de Amerikaanse ­arbeidsmarkt.

ArcelorMittal was de enige overtuigende stijger bij de hoofdfondsen. Zakenbank
Credit Suisse stelde het koersdoel voor het staalconcern naar boven bij van
$11,50 naar $15,00. Het aandeel sloot 3,8% hoger op €10,00.

Kabelaar Altice (-3,8%) eindigde onderaan. Het bedrijf meldde voor €1 mrd aan
eigen aandelen te hebben ingekocht. De koers van het Egyptische
kunstmest­concern OCI daalde met -3,0%.

Beleggers moesten het verder doen met een paar snippertjes bedrijfsnieuws. Zo
meldde Fugro (+4,0%) de verkoop van zijn zogenoemde multi-client database aan
het Noorse bedrijf Spectrum. Fu­gro krijgt circa €100 mln cash voor de
bibliotheek met seismische gegevens voor de olie- en gaswinning.

Twee concurrenten van Fugro hebben toestemming gekregen van de
mededingingsautoriteiten om een joint venture te vormen. Het gaat om het
Amerikaanse FMC Technologies en het Franse Technip. Zij starten een samenwerking
onder de naam Forsys Subsea, die zich net als Fugro richt op dienstverlening
voor oliewinning in de diepzee.

Ballast Nedam (+6,0%) zei samen met Strukton een goede kans te maken om de
herontwikkeling van Rijkskantoor de Knoop Utrecht te mogen doen. Ballast, dat
met grote financiële problemen kampt, zou voor circa €50 mln aan werk uitvoeren.
De definitieve gunning staat gepland voor 23 juni.

LANGUAGE: DUTCH; NEDERLANDS"
163500038,2015-06-02T00:00:00,Nevi: grote groei werkgelegenheid,989907752,Het Financieele Dagblad B.V.,,,,Economie & Politiek; Blz. 9,,118,,"Amsterdam De inkoopmanagersindex van de Nederlandse Vereniging van
Inkoopmanagement (Nevi) steeg van 54,0 in april naar het hoge niveau van 55,5 in
mei. Dat is de hoogste waarde sinds december 2013. Een van de redenen voor dit
goede cijfer was de groei van de werkgelegenheid, die de sterkste toename liet
zien sinds november 2013. Wel bleef deze groei nog steeds bescheiden. Zo maakte
de Nevi maandag bekend. Een score van boven de 50 duidt op expansie. De
productie nam voor de 25ste maand op rij toe, deze maand bovendien in de
grootste mate sinds november vorig jaar. De stijging van de nieuwe orders was de
grootste sinds december 2013 en de buitenlandse orders namen het sterkst toe in
vijf maanden. fd

LANGUAGE: DUTCH; NEDERLANDS"
163500040,2015-06-01T00:00:00,Agrarische grondstoffen in zwaar weer; Het klimaatfenomeen El Niño heeft potentieel grote gevolgen voor de wereldwijde grondstoffenmarkten,989907752,Het Financieele Dagblad B.V.,,,,Beurs; Blz. 21,,624,,"Het klimaatfenomeen El Niño heeft potentieel grote gevolgen voor de
wereldwijde grondstoffenmarkten

Paul Nierop

Amsterdam

Magere oogsten, oplopende voedselprijzen en hogere inflatie. Met name landen
rond de Stille Oceaan kunnen alvast de borst natmaken als door een nieuwe El
Niño de weersomstandigheden dit jaar drastisch veranderen. Een fenomeen met
grote gevolgen voor de grondstoffenmarkten.

Het Australische meteorologische bureau houdt rekening met een `sterke' El Niño
in de tweede helft van dit jaar. Het zou de eerste zijn sinds 2009. Bij dit
fenomeen, dat eens in de drie tot zeven jaar voorkomt, stijgt de temperatuur van
het normaliter koele zee­water in de Stille Oceaan met enkele graden. Daardoor
valt er regen waar het normaal droog is en krijgen `natte' gebieden in Azië te
maken met minder regenval.

Ook vorig jaar werd voor een El Niño gewaarschuwd, maar zakte de temperatuur van
het zeewater weer. Dit jaar lijkt het serieuzer. De Amerikaanse meteorologische
dienst NOAA schat de kans op een sterke El Niño in de zomer in op 90% en in het
najaar op 80%.

De temperatuurstijging van het zeewater in de Stille Oceaan bedraagt nu ongeveer
1,5 graad Celsius. `Best veel voor zo'n grote plas water', zegt Frank Rijkers,
Sector Econoom Agrarische Grondstoffen bij ABN Amro. `De tweede helft van het
jaar is een belangrijke periode voor de oogst van agrarische grondstoffen.'

Tijdens de vorige El Niño daalde de productie van vele landbouwgewassen met 10%
tot 15%, wat leidde tot prijsstijgingen tot 20%. Droogte in Australië leidde tot
een lagere productie van suiker, maïs en tarwe. In Zuid-Amerika en Zuidoost-Azië
kwam de koffieproductie onder druk, en in West-Afrika de productie van cacao.
Vorig jaar leidde de angst voor een El Niño al tot een graanprijsstijging van
zo'n 15%.

Andere gebieden kampten met meer regenval. In het zuidelijk deel van Brazilië
belemmerde dat de oogst van koffie en suikerriet. Brazilië is de grootste
producent van suiker. Het was te nat, er ­waren modderstromen, er kon niet
geoogst worden. En door de hoeveelheid regen produceren de ­rieten minder suiker
en de koffiebomen minder bonen.

In Peru zette de regenval mijnen onder water, met gevolgen voor de prijs van
zink. In Noord-Amerika leidde overvloedige regenval tot ­lagere kwaliteit en
kwantiteit ­tarwe, maar het was een opkikker voor de maïs- en de sojaproductie.

In de grondstoffenprijzen is het effect van een mogelijke El Niño nu nog niet te
merken. Maar mochten de prijzen stijgen, dan heeft dit ­direct gevolgen voor het
rendement van verwerkers. Waaronder Nederlandse verwerkers van koffiebonen,
zoals Douwe Egberts, en Zaanse verwerkers van cacao.

`Als de teeltgebieden worden getroffen, zullen de inkoopkosten van deze partijen
substantieel toenemen', aldus Rijkers. `Een prijsstijging van graan zal gevolgen
hebben voor verwerkers van graan tot voedingsproducten, zoals Nutreco. Het
veevoer wordt duurder, dus ook voor de primaire sector heeft dat gevolgen.'

`En Unilever zal er hinder van ondervinden', zegt analist Richard Withagen van
Kepler Cheuvreux. Ongeveer de helft van de €20 mrd die Unilever uitgeeft aan
grondstoffen bestaat volgens hem uit agrarische grondstoffen. `Maar of stijgende
prijzen worden doorberekend aan de consument, is de vraag. Veel
voedingsmiddelenbedrijven zeggen dat ze prijzen niet gaan verhogen, omdat de
portemonnee van de consument al onder druk staat.'

Volgens Rijkers zijn dit soort bedrijven ook nog niet aan het hedgen. `Veel
partijen hebben door de hoge productieniveaus van de afgelopen twee jaar
goedkoop ingekocht, wat een mogelijke prijsstijging door een El Niño tijdelijk
heeft afgezwakt. Pas als de kansen op een El Niño toenemen, gaat men posities
innemen.'

LANGUAGE: DUTCH; NEDERLANDS"
163500066,2015-07-08T00:00:00,Werkgeversclub ziet vernieuwende afspraken over cao's,989907752,Het Financieele Dagblad B.V.,,,,Economie & Politiek; Blz. 5,,228,,"Amsterdam Werkgevers en vakbonden maken vaker vernieuwende afspraken in cao's.
Dat meldt werkgeversvereniging AWVN in haar maandelijkse bericht over het
verloop van de cao-onderhandelingen. In acht op de tien nieuwe cao's staat
inmiddels een afspraak over het vergroten van de werkmogelijkheden voor
werknemers (duurzame inzetbaarheid). En in meer dan de helft van de in 2015
afgesloten cao's is een afspraak vastgelegd over grotere flexibiliteit voor
bedrijf en/of werknemers, aldus AWVN. De organisatie is de belangrijkste
arbeidsvoorwaardenadviseur van werkgevers en betrokken bij het merendeel van
alle 900 Nederlandse cao's en arbeidsvoorwaardenregelingen in Nederland.

In juni werden, vergeleken met eerdere maanden van 2015, bijna 10% meer
afspraken gemaakt over zaken als opleidingen, het verminderen van
ontziemaatregelen en mantelzorg. Vergeleken met 2014 is met name de stijging van
het aantal afspraken over werk voor mensen met een afstand tot de arbeidsmarkt
spectaculair, stelt AWVN. De helft van alle 2015-akkoorden heeft zo'n afspraak
tegenover 33% in 2014. Het ministerie van Sociale Zaken en Werkgelegenheid
meldde afgelopen week dat het aantal banen voor arbeidsgehandicapten ook
daadwerkelijk sterk groeit.

In de 23 cao's die in juni tot stand kwamen, komt de gemiddelde
contractloonstijging uit op 1,50%. Dat is gelijk aan het jaargemiddelde. fd

LANGUAGE: DUTCH; NEDERLANDS"
163500072,2015-07-06T00:00:00,Meeste werknemers van failliet Aldel hebben inmiddels weer een baan,989907752,Het Financieele Dagblad B.V.,,,,Ondernemen; Blz. 12,,222,,"Amsterdam Van de bijna 350 werknemers die hun baan verloren door het
faillissement van aluminiumsmelterij Aldel in Delfzijl, hebben 250 een nieuwe
baan gevonden, vooral bij het onderdeel dat een doorstart heeft gemaakt.

Dat meldde het Dagblad van het Noorden zaterdag. Aldel ging eind 2013 failliet,
doordat de energie-intensieve smelter de elektriciteitsrekening niet meer kon
betalen. Daardoor verloren ongeveer 290 Aldel-medewerkers hun baan, en nog eens
60 werknemers van toeleveranciers.

De ontslagenen werden begeleid naar nieuw werk door het Mobiliteitscentrum
Eemshaven, een initiatief van de gemeente Delfzijl, het UWV, de provincie
Groningen en het ministerie van Sociale Zaken. Het grootste deel van de
werknemers   132 man   is aan de slag gegaan bij Klesch Aluminium Delfzijl,
zoals Aldel heet sinds het eind 2014 een doorstart maakte.

Nu 70% van de ontslagen werknemers een nieuwe baan heeft gevonden, zegt het
centrum zijn ambitie te hebben waargemaakt. Afgelopen maand werd het
Mobiliteitscentrum Eemshaven opgeheven. De 68 mensen die nog steeds op zoek zijn
naar een baan zullen verder geholpen worden door het UWV en de gemeenten. Onder
hen zijn relatief veel 60-plussers.

Aldel delfde destijds het onderspit, doordat elektriciteit in Nederland duurder
is dan in buurlanden. Daardoor werkten concurrenten goedkoper. fd

LANGUAGE: DUTCH; NEDERLANDS"
163500073,2015-07-04T00:00:00,Hypotheekaanvraag,989907752,Het Financieele Dagblad B.V.,,,,Portemonnee; Blz. 5,,99,,"Makelaars zijn verbolgen over de trage werking van de hypotheekinstellingen.
Rutger Spiering van Puur Makelaars uit Haarlem stelt dat drie weken voor de
gehele procedure normaal was, maar nu moet je al gauw zes tot acht weken rekenen
en dat frustreert het povere herstel van de huizenmarkt. `Het heeft een
domino-effect, want de verkoper wordt nu ook weer opgehouden.' De reden is dat
het aantal hypotheekaanvragen vooruitlopend op 1 juli, de dag dat de NHG-grens
én de maximale leencapaciteit verlaagd werden, verdubbeld is. Maar de
onderbezetting bij de banken en verzekeraars speelt ook mee.

LANGUAGE: DUTCH; NEDERLANDS"
163500076,2015-07-04T00:00:00,Hypotheekaanvragen stijgen explosief door aantrekkende woningmarkt,989907752,Het Financieele Dagblad B.V.,,,,In het nieuws; Blz. 3,,164,,"Amsterdam Het aantal hypotheekaanvragen is in het tweede kwartaal explosief
gestegen. Dat blijkt uit cijfers van het Hypotheken Data Netwerk (HDN). HDN
heeft in de maanden april, mei en juni zo'n 97.000 unieke hypotheekaanvragen
verzonden. Dat is een stijging van 80% ten opzichte van het tweede kwartaal in
2014.

Het is het hoogste aantal hypotheekaanvragen in jaren. In het tweede kwartaal
van 2012 werden slechts zo'n 35.000 aanvragen gedaan.

Ongeveer 75% van de markt is aangesloten bij HDN. Alleen de hypotheekaanvragen
van marktleider Rabobank worden niet meegeteld.

Volgens HDN is de sterke toename het gevolg van de aantrekkende woningmarkt, het
aanscherpen van de leennormen per 1 juli en de eerste rentestijgingen na een
lange periode van dalingen. Potentiële huizen­kopers versnellen volgens HDN hun
aankoop als ze denken dat de hypotheekrente gaat stijgen. In het tweede kwartaal
tikten de hypotheekrentes een langjarig dieptepunt aan, waarna een lichte
stijging volgde. fd

LANGUAGE: DUTCH; NEDERLANDS"
163500078,2015-07-01T00:00:00,Het gaat zo goed dat zelfs een oude `afvoerput' als Kreuzberg in trek is; De huizenprijzen in Europa's nieuwste metropool rijzen de pan uit,989907752,Het Financieele Dagblad B.V.,,,,Economie & Politiek; Blz. 8,,879,,"De huizenprijzen in Europa's nieuwste metropool rijzen de pan uit

Maurits Kuypers

Berlijn

Een park dat tot voor kort bekendstond om zijn drugsverkopers, met in de zomer
duizenden luidruchtige toeristen die zich door de Berlijnse `zuip- en
vreetdriehoek' bewegen. Want zo heet dit stukje van Kreuzberg. U weet wel, die
wijk waar Turken vroeger `amper konden bestaan'. Het klinkt niet als een
`high-end' woonomgeving, maar dat is het tegenwoordig wel.

De buurt rondom het Görlitzerpark was vroeger goedkoop, maar nu niet meer. Alles
wat Berlijn hip maakt, kun je hier vinden op een steenworp afstand: resten Muur,
cafés, restaurants, theaters en clubs. En dat trekt massa's mensen aan, wat valt
te merken aan de huur- en woningprijzen.

Wie hier op de grens van Oost- en West-Berlijn wil wonen, moet volgens de
laatste metingen voor een nieuw verhuurde woning gemiddeld rond €12 per
vierkante meter kale huur betalen, dat is 97% meer dan zes jaar geleden, een
hoge prijs voor een wijk die vroeger bekendstond als het afvoerputje van de
republiek.

Sommigen vinden de prijsstijgingen in Kreuzberg een teken van een overspannen
markt, anderen noemen het een logisch gevolg van een stad die zich ontwikkelt
tot een metropool à la Londen, Parijs en New York. Dan valt de gemiddelde huur
voor nieuwe woningen van €9,60 per vierkante meter nog best mee.

Ideale omstandigheden, zou je zeggen, voor een ontwikkelaar als BPD, dochter van
het Nederlandse Bouwfonds. Toch denkt BPD-regiodirecteur Han Joosten daar anders
over. Berlijn groeit en bloeit. Dat zal Joosten niet ontkennen. Maar makkelijk
zakendoen is het er niet.

Allereerst zijn er de professionele grondspeculanten die zich de laatste jaren
massaal op Berlijnse bouwgrond hebben geworpen. `Het is een groep die vaak werkt
via een van de vele makelaars die deze stad rijk is. Wie er precies achter zit,
weet je daardoor niet. Maar wat je hoort is dat veel Russen, Turken, Grieken en,
sinds kort, ook Ieren zich op Berlijnse grond werpen.'

Voor BPD is dat vervelend, maar ook voor de Berlijners zelf. De speculanten
hebben namelijk geen haast. Het interesseert hun niks of ze één of twee jaar
langer op hun grond zitten. Het enige wat telt is een zo hoog mogelijke prijs.
Voor BPD, die de grond vaak van deze speculanten moet kopen, een grote
hindernis. `Er worden soms prijzen gevraagd van 20% tot 30% boven de
realistische marktwaarde. Dan haken we af.'

BPD staat daar niet alleen in. Er worden in Berlijn veel bouwvergunningen
verleend, maar de uitvoering hapert. Per jaar worden er ongeveer 6500 woningen
gebouwd in een stad die er alleen al vorig jaar 45.000 inwoners bij kreeg. Dat
veroorzaakt krapte op de woningmarkt. Volgens de laatste schatting is de
leegstand 1,9%. Dat spoort speculanten aan nog wat langer te wachten.

Maar het zijn niet alleen de speculanten die volgens Joosten het bouwproces
hinderen. Het is ook de overheid. Tot een paar jaar geleden was de Berlijnse
woningmarkt voor investeerders nog relatief liberaal georganiseerd. Maar de
sterke prijsstijgingen in de huursector hebben tot een reactie van de overheid
geleid. `Daar heb ik begrip voor, betaalbare woningen zijn nodig voor een goed
leefklimaat', zegt Joosten. `Het vervelende is alleen dat de overheid dreigt
door te slaan.'

Zo zijn er tal van nieuwe regels bij gekomen die het bouwen veel kostbaarder
maken. Veel projecten moeten bijvoorbeeld voor een kwart sociale huur zijn.
Daardoor komt er veel niet van de grond en ze leveren investeerders te weinig
op. `Met een aanvangsrendement van 3% tot 3,5% kun je als investeerder
tegenwoordig beter naar Nederland gaan, waar je zelfs in het relatieve dure
Amsterdam 4% tot 5% kunt krijgen.'

Joosten ziet dat daardoor grote beleggers hun handen steeds meer van Berlijn
aftrekken. Maar instorten zal de markt zeker niet. Er zijn namelijk zat andere
kopers. Zo zijn er Duitsers met spaargeld die in Berlijn een tweede huis kopen,
voor zichzelf of om te verhuren.

Er zijn ook veel buitenlandse miljonairs die de laatste tien jaar Berlijn plots
als een nieuwe `place to be' zijn gaan zien. `Berlijn hoort nu in het rijtje
Londen, Parijs, New York. Steden waar miljonairs van vinden dat ze er een woning
moeten hebben, ook al zijn ze er nooit.'

En dan zijn er nog de heel normale mensen die naar Berlijn komen om er te wonen,
te werken of te studeren. Naar verwachting zullen er daarvan veel zijn in de
komende jaren. Werk aan de winkel dus voor ontwikkelaars om met de gemeente en
beleggers toch zo veel mogelijk woningen te bouwen als kan. De senaat mikt op
10.000 tot 15.000 per jaar.

Voor de Berlijners die schrikken van de hoge huren, is er een schrale troost. In
sommige delen van de stad zijn de huren zo hard gestegen dat het plafond is
bereikt. De grote wijk Charlottenburg-Wilmersdorf liet het eerste kwartaal voor
het eerst sinds tijden een prijsdaling zien. Hetzelfde geldt voor delen van de
populaire wijk Prenzlauerberg. Volgens makelaars is de rek in de prijzen er daar
uit. Dan zoeken mensen liever elders in de stad.

Écht goedkoop is trouwens ook nog mogelijk, maar dan moet je wel naar de randen
van de stad. Naar Marzahn bijvoorbeeld, de Oost-Duitse versie van de Bijlmer.
Daar kun je in de private sector nog altijd terecht voor onder €6 per vierkante
meter.

LANGUAGE: DUTCH; NEDERLANDS"
163500079,2015-07-01T00:00:00,Werkloosheid Duitsland stabiel,989907752,Het Financieele Dagblad B.V.,,,,Economie & Politiek; Blz. 8,,108,,"Amsterdam De werkloosheid in Duitsland is in juni gelijk gebleven. Dit heeft het
Duitse Federale Arbeidsbureau dinsdag bekendgemaakt.

In juni daalde het voor seizoensinvloeden aangepaste aantal werklozen ten
opzichte van mei met 1.000. Het voor seizoensinvloeden aangepaste
werkloosheidspercentage kwam daarmee uit op 6,4%. Dat is gelijk aan het cijfer
over de voorgaande drie maanden.

Het niet aangepaste werkloosheidspercentage daalde van 6,3% in mei naar 6,2% in
juni. In april stond het cijfer nog op 6,5%.

In totaal zaten 2,71 miljoen Duitsers in juni van dit jaar zonder baan. Een
maand eerder telde Duitsland nog 2,76 miljoen werklozen. abm

LANGUAGE: DUTCH; NEDERLANDS"
163500080,2015-07-01T00:00:00,AEX verliest procent in laatste kwartier na dag van stagnatie,989907752,Het Financieele Dagblad B.V.,,,,Beursplein; Blz. 18,,558,,"Van onze redacteur

Amsterdam

Beleggers blijven het ragfijne onderhandelingsspel tussen Griekenland en de
schuldeisers op de voet volgen. Voor zover dat mogelijk is, want de berichten
volgen elkaar in hoog tempo op. De AEX-index jojoot dinsdag op en neer om
uiteindelijk 1% lager te sluiten op 472,58 punten. De toonaangevende index stond
een kwartier voor sluiten nog onveranderd.

De AMX-index eindigt op een min van 0,5% en de ASCX-index verliest 0,2%.

`Het is nu een kwestie van heel kritisch naar de headlines kijken', aldus
handelaar bij Mint Tower Capital, Christopher Ho. `Hier staat ook continu de
nieuwsfeed over Griekenland aan op de Bloomberg-schermen. Dat zal de rest van de
week niet anders zijn.'

In de ochtend meldt het Griekse Skai-tv dat de Griekse premier Tsipras toch zou
overwegen om een deal met zijn schuldeisers te sluiten. Prompt veerden de
koersen op. De centrumrechtse Griekse krant Kathimerini meldde eerder op dinsdag
al dat een deel van het Griekse kabinet alsnog met Brussel zou willen praten
over het laatste voorstel.

Om half vier komt het bericht van de Griekse overheid dat ze een nieuw
hulpprogramma van twee jaar willen. Dinsdag om 19.00 uur houdt de eurogroep een
telefonische vergadering om hierover te praten. `Een slimme zet van Tsipras',
aldus econoom Teunis Brosens van ING. `Hij geeft de ECB nu een argument om
morgen de noodsteun aan de banken in stand te houden, de partijen zijn immers
nog in gesprek. En tegen zijn bevolking kan hij zeggen `stem nou nee zondag,
want ik ben met een betere deal bezig'.

Aan het einde van de handelsdag kruipt er toch weer angst in de markt en wordt
de verkoopknop ingedrukt. De berichten komen op een moment dat de banken de hele
week dicht zijn en de pinautomaten leegraken. Komende zondag mogen de Grieken
zich in een referendum uitspreken over de vraag of Athene moet instemmen met de
voorstellen van de schuldeisers. Dat komt volgens veel deskundigen neer op de
vraag of Griekenland wel of niet in de euro wil blijven.

Ondertussen stevent Griekenland af op een deadline voor een betaling van $1,6
mrd aan het IMF. Voor middernacht Nederlandse tijd moet het geld overgemaakt
zijn, maar de kans dat dit gebeurt is nihil.

Na het verstrijken van de deadline mag Griekenland zich de grootste wanbetaler
ooit noemen, en het land is met $35 mrd al de grootste schuldenaar van het IMF.
De Grieken moeten dit jaar nog eens $5,5 mrd terugbetalen. Het laatste land dat
bij het fonds als wanbetaler te boek stond was Zimbabwe, in 2011. Het Afrikaanse
land moet nog steeds $112 mln terugbetalen.

Op macrogebied maakte het Europese statistische bureau Eurostat dinsdagochtend
bekend dat de inflatie in de eurozone in de maand juni 0,2% bedroeg. Dat is in
lijn met de verwachtingen en iets lager dan de inflatie van 0,3% in mei. De
werkloosheid bleef stabiel op 11,1%. De verschillen blijven ook groot, zo zit
12,4% van de beroepsbevolking in Italië zonder baan, in Duitsland is dat 6,4%.
Vanuit de VS kwam nieuws dat de huizenprijzen nog wel stijgen, maar niet in een
hoog tempo. Het Amerikaanse consumentenvertrouwen steeg in juni wel meer dan
verwacht.

ING was met 1,2% de grootste stijger, al was die winst eerder op de dag 2,2%. De
bank kreeg een koopadvies van Bank of America en een koersdoel van €16,10.
Grootste daler is ArcelorMittal, dat met een verlies van 3,2% eindigt.

LANGUAGE: DUTCH; NEDERLANDS"
163500081,2015-06-30T00:00:00,Schijnconstructies binnen de transportsector harder aangepakt; Overheidsdiensten in actie om onderbetaling tegen te gaan,989907752,Het Financieele Dagblad B.V.,,,,Economie & Politiek; Blz. 9,,415,,"Overheidsdiensten in actie om onderbetaling tegen te gaan

Hans Maarsen

Amsterdam

Controle-instanties van het Rijk trekken gezamenlijk op om misstanden en
schijnconstructies in de transportsector aan te pakken. Dit heeft minister
Lodewijk Asscher van Sociale Zaken en Werkgelegenheid maandag laten weten in een
brief aan de Tweede Kamer.

Hij reageert daarmee op verontruste vragen van de parlementariërs Steven van
Weyenberg (D66) en Pieter Heerma (CDA). Zij vragen aandacht voor het gebruik van
schijnconstructies en de situatie van Oost-Europese chauffeurs op de Nederlandse
wegen.

Via schijnconstructies, waarbij zzp'ers de facto als vaste werknemers worden
ingeschakeld, proberen werkgevers kosten te besparen. Van vakbondszijde wordt al
langer geklaagd over dubieuze praktijken die neerkomen op ontduiking van cao- en
andere wettelijke bepalingen.

Het vraagstuk heeft de aandacht van de Inspectie SZW en de Inspectie
Leefomgeving en Transport (ILT). Zij voeren een gemeenschappelijke risicoanalyse
uit en selecteren gezamenlijk bedrijven die aan onderzoek worden onderworpen. De
beide diensten zijn volgens de minister alert op signalen over misstanden en
onderbetaling.

Voor de bestrijding van schijnconstructies heeft Asscher extra capaciteit ter
beschikking gesteld. De middelen daarvoor lopen door tot eind 2017. De Inspectie
SZW heeft een speciaal team in het leven geroepen om de omstreden constructies
aan te pakken. Deze ambtenaren doen ook onderzoeken naar de naleving van
cao-bepalingen.

Hoge prioriteit geeft de ILT aan de controle op rij- en rusttijden. Dit gebeurt
door vrachtauto's langs de weg te controleren en administraties van
transportbedrijven door te lichten. De inspecties gaan daarbij `risicogericht'
te werk. Zo worden de controles uitgevoerd op strategische plekken langs de weg
en bij bedrijven waarvan bekend is dat zij het niet zo nauw nemen met de
­regelgeving.

De ILT doet jaarlijks 14.000 objectinspecties langs de weg, naast 750
administratieve controles.

Maar het toezicht is in de praktijk niet altijd eenvoudig. Asscher noemt het
handhaven van de verordening ten aanzien van de wekelijkse rustperiode
buitengewoon moeilijk. Dat zou bijvoorbeeld kunnen betekenen dat een inspecteur
langer dan 24 uur bij een vracht­wagen moet blijven staan om te controleren of
de wekelijkse rust in de cabine wordt genoten. De ruimte in de Europese
regel­geving kan volgens de bewindsman leiden tot interpretatieverschillen en
­onduidelijkheden.

LANGUAGE: DUTCH; NEDERLANDS"
163500082,2015-06-29T00:00:00,Windmolens op zee gaan stroom leveren voor de treinen van NS,989907752,Het Financieele Dagblad B.V.,,,,Ondernemen; Blz. 15,,705,,"Sabine Sluijters

IJmuiden

Geen zuchtje wind staat er in het windmolenpark Luchterduinen in de Noordzee, 12
zeemijl uit de kust tussen Noordwijk en Zandvoort. Het rimpelloze zeeoppervlak
weerspiegelt de roerloze gestaltes van de geelwitte molens. Hun vijftig meter
lange rotorbladen steken werkloos in de lucht. Niets in deze omgeving doet
denken aan de drukke avondspits op het spoor rond Amsterdam waar, zoals op elke
werkdag, 250.000 mensen zich met de trein naar huis haasten. En toch hebben de
twee plaatsen veel met elkaar te maken. Want de treinen rijden op de stroom die
de windmolens op zee opwekken.

Het park Luchterduinen is het eerste Nederlandse windmolenpark op zee dat stroom
gaat leveren aan de NS, die twee jaar geleden de ambitie uitsprak om in 2018
alle treinen op 100% duurzame elektriciteit te laten rijden. Om dit doel te
bereiken sloot het spoorwegbedrijf met alle andere spoorvervoerders in 2014 een
contract af met Eneco voor de levering van groene stroom. Daarbij werd een
bijzondere voorwaarde opgenomen. De in totaal 1,4 terawatt (vergelijkbaar met
het jaarlijks stroomgebruik van alle inwoners van Amsterdam) moest komen van
windparken die nog niet bestonden.

`We willen daarmee niet alleen zelf vergroenen, maar ook de productie van
windenergie stimuleren', zegt Michiel van Roozendaal, binnen de NS-directie
verantwoordelijk voor duurzaamheid. `Wij gebruiken 2 tot 3% van het totale
Nederlandse stroomgebruik. Dat kun je niet zomaar uit de markt trekken. Dat zou
de prijs voor windenergie enorm opdrijven'. Als grote klant is de NS een
aantrekkelijke partij voor energiebedrijven, ook omdat de vraag stabiel is.
`Anders dan bij meer marktgevoelige energie-intensieve bedrijven zoals de
staalsector, weten wij precies hoeveel stroom we elke dag nodig hebben.'

En als het aan Van Roozendaal ligt wordt het stroomverbruik elk jaar minder. `We
willen elk jaar 5% besparen op onze energiekosten.' Alleen op die manier is de
ambitie om 100% duurzame energie te gebruiken betaalbaar.

De NS bereikt dat door de treinen te moderniseren en bij de bouw van nieuwe
treinen sterk te letten op energie-efficiënte. Maar de belangrijkste besparing
wil het spoorbedrijf halen uit energiezuinig rijden. En daarbij krijgt Van
Roozendaal hulp vanuit de organisatie. Een van de NS-machinisten, Freddy
Veldhuizen, ontwikkelde een aantal jaren geleden een methode voor `het nieuwe
rijden'   vlot optrekken tot de gewenste snelheid en tijdig uitschakelen   die
inmiddels door het hele bedrijf navolging heeft gekregen.

NS is niet uniek in zijn aanpak. Volgens Pieter Tavenier, directeur Wind bij
Eneco willen steeds meer grote ondernemingen aanwijsbare windparken hebben.
`Alleen groene stroom afnemen is niet meer genoeg. Bedrijven willen zich
onderscheiden'.

In Delfzijl ontwikkelde Eneco een windpark met internetbedrijf Google. Eerder
deed het bedrijf dat in Tilburg met fotografiebedrijf Fujifilm. Tavenier
verwacht dat ze in de toekomst veel vaker op deze wijze gaan werken. `De NS en
Google deden het al, maar veel grote bedrijven hebben hier interesse in.'

De samenwerking met afnemers van de stroom is om meerdere redenen gunstig. Het
wordt eenvoudiger om de financiering rond te krijgen. Ook helpt de deelname van
een bedrijf bij de acceptatie door de omgeving. `Als we destijds in Delfzijl
hadden kunnen zeggen dat Google afnemer zou worden van de stroom was er minder
weerstand geweest in de gemeenteraad', vermoedt Tavenier.

De motivatie van NS om zo rigoureus te vergroenen komt vanuit de klanten.
`Reizigers vragen er steeds meer om', zegt Van Roozendaal met zijn blik op de
stilstaande molens. `Ze kiezen voor de trein omdat het een duurzaam alternatief
is.' Aangezien moderne auto's ieder jaar schoner en energiezuiniger worden,
moesten de spoorwegen ingrijpen. `Binnen vijf jaar helemaal over op hernieuwbare
energie, dat doen ze ons niet na', zegt hij tevreden.

De komende twee weken worden de laatste tien molens aangesloten. Eneco verwacht
dat het park in augustus volledig operationeel is. Dan zullen de 43 molens 129
megawatt stroom opwekken, voldoende voor bijna 150.000 huishoudens op jaarbasis.
Maar dan moet het wel gaan waaien.

100%

In 2018 wil NS alle treinen op 100% duurzame energie laten rijden

LANGUAGE: DUTCH; NEDERLANDS"
163500085,2015-06-26T00:00:00,"Klappen blijven vallen bij mensen aan onderkant arbeidsmarkt; Tot aan 2025 meer laagopgeleiden werkloos, aldus CPB en CBS",989907752,Het Financieele Dagblad B.V.,,,,Economie & Politiek; Blz. 9,,614,,"Tot aan 2025 meer laagopgeleiden werkloos, aldus CPB en CBS

Van onze redacteur

Amsterdam

De lagere inkomensgroepen in Nederland zijn de afgelopen jaren sterk onder druk
gekomen. En het ziet ernaar uit dat deze trend zich de komende jaren verder
voortzet. Tot die vanuit sociaal oogpunt weinig vrolijke conclusie komen het
Centraal Planbureau (CPB) en het Sociaal en Cultureel Planbureau (SCP) in de
gezamenlijke publicatie De onderkant van de arbeidsmarkt in 2025.

De onderzoekers hebben als uitgangspunt de loonontwikkeling genomen. Het blijkt
dat het uurloon van laagopgeleiden tussen 1990 en 2005, na correctie voor
inflatie, vrijwel gelijk bleef op rond de €17 (berekend in prijzen van 2009).
Het loon van hoogopgeleiden steeg echter €24 naar €31.

Tegelijkertijd nam het aandeel van zowel de groep laag- als hoogverdienenden
flink toe, wat ten koste ging van de middengroepen. Het aandeel laagopgeleiden
met laagbetaald werk steeg van 12,5% in 2003 naar 18,5% in 2012, terwijl het
aandeel van de hoogopgeleiden van 6% naar 10% steeg. Per saldo slonk het aandeel
van de middengroepen van 81,5% naar 71,5%.

In vergelijking met andere landen blijken in Nederland de laagopgeleiden ook een
relatief grote achterstand met het inkomen te hebben opgelopen. Het verschil van
de lage inkomens met zowel de midden- als hoge inkomens nam van 1995 tot 2009
met 9% toe. In de VS was dat maar liefst 19%, maar in veel Europese landen is er
nauwelijks sprake van een verschil, of verbeterde juist de relatieve positie van
de lage inkomens. Dat laatste gebeurde in heel Zuid-Europa, Zweden en Japan.
Bijvoorbeeld in Frankrijk nam het verschil tussen de lage- en middeninkomens en
de hoge inkomens met 17% af.

CPB en SCP hebben in een zogenoemd `basisscenario' doorgerekend wat er gebeurt
als de vraag van de werkgevers naar laag- en hoogopgeleiden zich op dezelfde
manier blijft ontwikkelen als de afgelopen decennia. De ongelijkheid in uurloon
neemt dan verder toe. Het uurloon van laagopgeleiden groeit reëel met 5% tussen
2009 en 2025, dat van middelbaar en hoogopgeleiden met 14%.

Daarnaast stijgt ook de ongelijkheid in sociale zekerheid, bijvoorbeeld
uitgedrukt in de werkloosheid. In het basisscenario neemt het aantal werklozen
onder laagopgeleiden toe van 5,9% in 2009 naar 8,2% en onder middelbaar en
hoogopgeleiden van 2,9% naar 3,3%. Bij laagopgeleiden groeit de werkloosheid dus
veel harder.

In beginsel stijgt de werkloosheid onder laagopgeleiden evenveel als onder
hoogopgeleiden. Maar doordat het minimumloon in het basisscenario harder groeit
dan de productiviteit van de laagopgeleiden, loopt de werkloosheid onder
laagopgeleiden sterker op. In de studie wordt ervan uitgegaan dat laagopgeleiden
met een `verdien­capaciteit' tussen het huidige en toekomstige minimumloon
werkloos raken. Ze zijn voor de werkgever immers hun geld niet waard. Door de
grotere werkloosheid en achterblijvende lonen groeit ook het aantal armen onder
laagopgeleide werkenden en werklozen, van 5,5% van het totaal in 2009 naar 6,7%
in 2025.

De vraag is wat de overheid aan deze ontwikkeling wil en kan doen. In de studie
worden geen aanbevelingen gedaan, wel een aantal opties aangedragen. Zo kan een
overheid bepalen dat het wettelijk minimumloon minder snel stijgt, of de
loonkosten rond het niveau van het minimumloon verlagen met bijvoorbeeld
gerichte loonkostensubsidies. Ook kan de overheid extra scholing van
laagopgeleiden bevorderen, zodat die gemakkelijker de stap naar een wat beter
betaalde positie kunnen maken. Tot slot kan de overheid het afsplitsen van
laaggeschoolde taken uit hooggeschoold werk stimuleren, zodat er meer banen voor
laagopgeleiden ontstaan.

LANGUAGE: DUTCH; NEDERLANDS"
163500086,2015-06-25T00:00:00,Werkgeversvoorman De Boer neemt deels afstand van omstreden `labbekak'-uitspraak,989907752,Het Financieele Dagblad B.V.,,,,Economie & Politiek; Blz. 4,,651,,"Van onze redacteuren

Den Haag/Münster

VNO-NCW-voorman Hans de Boer heeft woensdag zijn `royale excuses' aangeboden
voor het beledigen van bijstandsgerechtigden en de commotie die daarop volgde.
Dat heeft hij gistermiddag in een persgesprek in Münster gezegd.

`Het oude Nederlandse woord  labbekakken  heb ik gebruikt om een deel van de
mensen die in de bijstand zit aan te duiden, de mensen die niet willen werken',
aldus de werkgeversvoorman. `Dat zou best eens de helft van de groep kunnen
zijn. Dat moet worden uitgezocht. Maar daardoor is de andere helft beledigd. En
het is natuurlijk niet mijn bedoeling geweest iedereen in de bijstand pijn te
doen.'

Zijn spijtbetuiging in Münster is minder ruimhartig dan de officiële verklaring
die De Boer eerder op de website van VNO-NCW liet zetten. `Het woord  labbekak
had ik in die context niet moeten gebruiken', zegt hij daarin. `Het spijt me
oprecht als ik mensen daarmee heb gekwetst', aldus de voorman van de
werkgeverslobby. `Wat ik wilde zeggen is dat we goed moeten kijken naar het
huidige systeem waarbij iemand die in de bijstand zit en toeslagen krijgt meer
overhoudt dan iemand met een baan.'

De Boer sprak in een interview met de Volkskrant van `uitkeringsgenieters' en
`labbekakken in een uitkering'. Hij denkt dat driekwart van de bijstanders aan
het werk kan én moet, ook de hoger opgeleiden. `Mensen die goed van lijf en
leden zijn, moeten aan de slag. Die kunnen toch gewoon asperges steken, in het
zonnetje, met de radio aan? Wat is daar fout aan?'

Volgens De Boer kent Nederland bijna 700.000 WW'ers en een half miljoen
bijstanders en dus `moeten we om te beginnen eens heel driftig kijken naar de
hoogte van de uitkeringen'. Overigens kende Nederland eind vorig jaar 377.000
bijstandsgerechtigden en 438.000 WW'ers, blijkt uit cijfers van het CBS. 617.000
mensen waren afgelopen maand werkeloos.

Eerder woensdag noemde minister-president Mark Rutte de uitspraken van De Boer
`echt totaal ongepast' en wilde er verder geen woorden aan vuilmaken. `Alles wat
ik daar verder over zeg, maakt het alleen maar pijnlijker voor degene die het
interview heeft gegeven.'

Vicepremier Lodewijk Asscher constateerde ontstemd op Twitter dat De Boer
`werklozen uitscheldt en daar trots op is'. Volgens PvdA'er Asscher vraagt deze
tijd om een uitgestoken hand in plaats van een middelvinger. `Hiermee sla je
eigenlijk al die mensen die heel graag willen werken en in deze economie de kans
nog niet krijgen, in het gezicht.'

Vakbondsvoormannen Ton Heerts van de FNV en Maurice Limmen van het CNV
reageerden eveneens fel. De FNV komt vrijdag niet meer opdagen voor de
gezamenlijke vergaderingen van de werkgevers en de bonden in de
Sociaal-Economische Raad en de Stichting van de Arbeid. `Niet eerder liet een
voorzitter van VNO-NCW zich zo minderwaardig uit over de medemens', meende
Heerts. `Een totale provocatie.'

Volgens De Boer wilde hij met het interview de mensen wijzen op de fouten in het
stelsel van uitkeringen en toeslagen. Maar, erkent hij nu: `Het is duidelijk dat
ik dat met andere bewoordingen had moeten doen.'

PvdA-leider Diederik Samsom liet weten zich ook flink te storen aan uitspraken
van De Boer op een ander vlak. Op Facebook schreef hij woensdagochtend:
`Uitkeringsgerechtigden uitmaken voor  labbekak  en drie zinnen later
schaamteloos toegeven dat je het verdomt om arbeidsgehandicapten aan een baan te
helpen. Beste Hans, wie is hier nu de labbekak?'

De Boer geeft in het interview namelijk ook toe dat er voorlopig niets
terechtkomt van de belofte van werkgeversorganisaties om tot 2026 honderdduizend
arbeidsgehandicapten aan regulier werk te helpen, zoals in 2013 afgesproken in
het sociaal akkoord. `In alle eerlijkheid: ik heb momenteel niks te bieden. In
de praktijk blijkt het moeilijk waar te maken', meent De Boer. Asscher zei tegen
Radio 1 dat hij De Boer hoe dan ook aan zijn woord wil houden.

Hans de Boer Foto: HH

LANGUAGE: DUTCH; NEDERLANDS"
163500087,2015-06-25T00:00:00,Nieuwsoverzicht,989907752,Het Financieele Dagblad B.V.,,,,Voorpagina; Blz. 1,,194,,"EXCUSES VOOR `LABBEKAK'

Werkgeversvoorman Hans de Boer heeft er spijt van dat hij werklozen
`labbekakken' heeft genoemd. Pagina 4

BANKEN BEZORGD OM GGZ

Banken maken zich grote zorgen over de aanhoudende boekhoudproblematiek in de
geestelijke gezondheidszorg. Pagina 4

NEDERLANDER OP EU-POST

De Nederlander Alexander Italianer wordt de hoogste ambtenaar bij de Europese
Commissie. Dat kan slecht nieuws betekenen voor minister Dijsselbloem. Pagina 5

MEGADEAL WERELDHAVE             Wereldhave koopt voor €730 mln Nederlandse
winkelcentra van het Franse Klépierre. Pagina 17             Lasten gaan omlaag

De lastenverlichting die het kabinet voorstaat, gaat door. Ook zonder akkoord
over de belastingherziening.Pagina 5

ook ns-commissaris weg

Voorzitter Carel van den Driest van de raad van commissarissen van NS stapt op
vanwege het chaotische ontslag van topman Timo Huges. Pagina 13

VIERDE PET BIJ DE BRAUW

Het belangenconflict van advocaat De Brauw reikt nog verder dan het FD woensdag
al meldde. Pagina 16

LANGUAGE: DUTCH; NEDERLANDS"
163500088,2015-06-25T00:00:00,ING verwacht alsnog deal Altice,989907752,Het Financieele Dagblad B.V.,,,,Beursplein; Blz. 23,,111,,"De door Bouygues gegeven redenen om het bod van Altice op Bouygues Telecom af te
wijzen, zijn `niet erg overtuigend'. Dit stelde analist Emmanuel Carlier van ING
woensdag.

Bouygues wees op de groeikansen die het ziet, de risico's van een transactie en
de gevolgen voor onder meer de werkgelegenheid.

ING voorziet inderdaad dat goedkeuring krijgen voor de overname door de
mededingingsautoriteiten een langdurig proces zal zijn, maar Carlier ziet geen
redenen waarom de Franse mobiele markt niet terug kan naar drie aanbieders, net
als in Duitsland het geval is. De analist van ING verwacht dan ook dat Altice
zal proberen Bouygues te overtuigen van de overname. abm

LANGUAGE: DUTCH; NEDERLANDS"
163500090,2015-06-23T00:00:00,Inspectie SZW: `Jonge werkloze moet beter geactiveerd worden',989907752,Het Financieele Dagblad B.V.,,,,Economie & Politiek; Blz. 7,,272,,"Amsterdam Uitkeringsinstantie UWV en gemeenten doen niet genoeg om jongeren aan
een baan te helpen, oordeelt de Inspectie SZW in een rapport dat maandag is
verschenen. Slechts een op de vier jongeren van 18 tot 27 jaar in de bijstand
vindt binnen een jaar een baan, aldus de voormalige Arbeidsinspectie. Bij
jongeren met een WW-uitkering is dat twee derde. Volgens de Inspectie schieten
UWV en gemeenten tekort in de manier waarop zij jongeren met een uitkering aan
het werk of terug naar school helpen. Hun aanpak voldoet `lang niet altijd' aan
de eisen die de wetgever stelt, aldus de Inspectie. `Dit vormt een risico voor
het vergroten van de kansen van jongeren op de arbeidsmarkt', aldus het rapport
getiteld `Buitenspel'.

Zo wordt onvoldoende gecontroleerd hoe jongeren zoeken naar een baan. Als er
wordt gecontroleerd, dan is dit op het aantal sollicitatieactiviteiten maar op
de inhoud wordt slechts heel beperkt getoetst.

Verder schieten gemeenten tekort in het opstellen en uitvoeren van het wettelijk
verplichte plan van aanpak. In zo'n plan moeten gemeenten samen met de jongeren
afspraken maken over re-integratie naar werk of een baan. Maar de jonge
respondenten bij het onderzoek van de Inspectie gaven aan amper op de hoogte te
zijn van deze afspraken. Met name bijstandsgerechtigden zouden weinig geprikkeld
worden om algemeen geaccepteerde arbeid te aanvaarden. fd

Amsterdam De verkoop van bestaande woningen in de Verenigde Staten is in mei
gestegen. De verkopen van bestaande woningen namen afgelopen maand toe met 5,1%
tot 5,35 miljoen stuks op jaarbasis. In april lag de verkoop nog op 5,09 miljoen
huizen. fd

LANGUAGE: DUTCH; NEDERLANDS"
163500091,2015-06-23T00:00:00,AEX beleeft de beste handelsdag van het jaar met 3% winst,989907752,Het Financieele Dagblad B.V.,,,,Beursplein; Blz. 22,,543,,"Van onze redacteur

Amsterdam

De Amsterdamse Effectenbeurs is de beursweek voortvarend van start gegaan: de
AEX sloot met een winst van 3,0% op 489,72 punten, de beste handelsdag van dit
jaar. De Midkap eindigde met +2,3% op 726,70 punten en de AScX met +1,4% op
778,38 punten.

Alle fondsen op de hoofdindex zijn in het groen gesloten. Het positieve
sentiment werd vooral gestuwd door het voorstel dat door de Griekse regering is
ingediend en dat vandaag in Brussel wordt beoordeeld. Hoewel beleggers zouden
willen dat een knoop wordt doorgehakt over verlenging van het steunprogramma,
zijn er wisselende signalen over het Griekse voorstel. De stafchef van
Commissie-voorzitter Jean-Claude Juncker noemde het voorstel eerder `een goede
basis voor vooruitgang', maar maandagmiddag benadrukte Jeroen Dijsselbloem dat
`er nog heel wat moet gebeuren voordat er een akkoord is'.

Ook de Amerikaanse beurzen openden positief in de hoop op een oplossing voor
Griekenland.

Naast de spanning over een mogelijke Griekse oplossing werd de AEX ook getrokken
door Altice. De Franse kabelaar sloot met een winst van 13%, en steeg tijdens de
handelsdag met meer dan 20% op het nieuws dat het een bod doet op de telecomtak
van het Franse Bouygues. Altice was daarmee veruit de grootste stijger van de
AEX. Het bod van €10 mrd is hoger dan analisten verwacht hadden en de
synergievoordelen bij een werkelijke overname zouden de spectaculaire
koersstijging rechtvaardigen.

Dit weekend was er een `pitstop' in Scheveningen van de Volvo Ocean Race, de
zeilrace rond de wereld. Het schip van hoofdsponsor Brunel International, de
beursgenoteerde uitzendorganisatie, heeft deze week een tweede plaats te
verdedigen op het laatste gedeelte van de race richting Göteborg.

Op de Amsterdamse Effectenbeurs heeft het aandeel al wel zijn positie moeten
opgeven. Het aandeel Brunel International noteert vanaf maandag niet meer in de
Midkap-index. Die positie heeft het vandaag moeten afstaan aan nieuwkomer
GrandVision. Regelmatig wijzigt de Amsterdamse Effectenbeurs de regels: sinds
vorig jaar telt de effectieve beursomzet niet meer mee. De marktkapitalisatie
gemeten aan de `free float', het aantal vrij verhandelbare aandelen, is
bepalend. Omdat oprichter van Brunel International Jan Brand nog steeds meer dan
60% van de aandelen in bezit heeft, is de vrij verhandelbare marktkapitalisatie
niet voldoende en wordt Brunel voorbij gestreefd door GrandVision. Grandvision
sloot met een winst van 1,9% en Brunel sloot 0,2% hoger.

De bedrijfsagenda was vandaag leeg. Houders van aandelen Koninklijke Olie kregen
vandaag hun dividend bijgeschreven. Ook voor de rest van de week is er op
bedrijfsgebied weinig nieuws: alleen woensdag komt Lucas Bols met de jaarcijfers
over het gebroken boekjaar.

Maandag bleek uit het rapport van de Bank of Japan dat de Japanse economie zich
voorzichtig blijft herstellen. De export steeg vanwege een sterkere vraag vanuit
het buitenland, maar ook het herstel op de arbeids- en huizenmarkt droeg bij aan
de groei. De volatiliteit op de Japanse Nikkei is dit jaar gedaald van 26% naar
18%.

De euro steeg (+0,3%) ten opzichte van de dollar en noteert 1,1384. Het
rendement op Duitse staatsleningen met een looptijd van tien jaar steeg met
0,13% naar 0,88%.

LANGUAGE: DUTCH; NEDERLANDS"
163500094,2015-06-19T00:00:00,`Lagere hypotheek huizenkopers lokt concurrenten uit het buitenland',989907752,Het Financieele Dagblad B.V.,,,,Economie & Politiek; Blz. 7,,415,,"Cor de Horde

Amsterdam

Een lager leenplafond voor huizenkopers maakt de Nederlandse bankenmarkt, die
wordt gedomineerd door vier grote spelers, aantrekkelijker voor buitenlandse
concurrenten. Die laten zich nu nog afschrikken door de hoge hypotheken.

Met deze stelling heeft de Nederlandsche Bank (DNB) er een nieuw argument bij
voor het omstreden idee om de maximale hypotheek terug te brengen naar 90% van
de woningwaarde. DNB is sinds enkele weken op kruistocht om de hypotheekgrens te
verlagen en gaf daarbij tot nu toe als argument de financiële stabiliteit van
zowel banken als huishoudens.

Directeur toezicht van DNB Jan Sijbrand zei donderdag in een toelichting op een
DNB-rapport over de bankensector dat buitenlandse toetreders terugschrikken van
hypotheken die veel hoger zijn dan ze in eigen land gewend zijn. `Mijn impressie
is dat ze, als ze in Nederland willen beginnen, zekerheid willen hebben over de
financiering', aldus Sijbrand. `Ze zijn bang dat in crisistijden het financieren
van tophypotheken een probleem wordt.'

Het DNB-rapport gaat voor een groot deel over de geringe concurrentie op de
Nederlandse markt. De grootste banken hebben 80% van de markt in handen.
`Belemmeringen zijn de hypotheekrenteaftrek die men niet begrijpt, de
onduidelijkheid van de NHG (hypotheekgarantie) en de hoge LTV's (hypotheek als
percentage van de woningwaarde)', aldus Sijbrand.

Doordat er zo weinig uitdagers zijn, blijven de prijzen hoog, bijvoorbeeld die
van hypotheken, stelt Sijbrand. `Er is wel marktwerking, maar een die typisch is
voor een oligopolie. Dat is geen concurrentie die tot heel scherpe tarieven
leidt.'

Nu is de maximale LTV 103%, in stapjes af te bouwen tot 100% in 2018. In veel
landen is het maximum 90% of zelfs 80%. De rest moet de huizenkoper zelf
inleggen. Door te sparen of door er een persoonlijke lening bij te nemen, die
dan wel een veel kortere looptijd heeft dan een hypotheek.

Sijbrand wijst erop dat de hoge LTV's internationaal moeilijk uit te leggen
zijn. `Nederland staat in Frankfurt in de top vijf van landen met een
macroprudentiële uitdaging. Dat gaat over de hoge LTV's. Dan kun je zeggen dat
er weinig wanbetalingen zijn, maar je krijgt het niet weggepraat. Het is een
lijstje waar je niet in wilt staan.'

Het idee van een lager leenplafond kent veel weerstand, onder meer van het
kabinet. Sijbrand: `Het debat over hypotheekrenteaftrek heeft ook meer dan tien
jaar geduurd. Wij hebben nooit gedacht dat dit in twee maanden rond zou zijn.'

LANGUAGE: DUTCH; NEDERLANDS"
163500095,2015-06-19T00:00:00,"Damrak poetst verliezen weg, OCI lift mee met het herstel",989907752,Het Financieele Dagblad B.V.,,,,Beursplein; Blz. 26,,580,,"Van onze redacteur

Amsterdam

De Amsterdamse beurs opende donderdagochtend lager, daalde vervolgens tot een
stevige min van 1,2%, maar herstelde daarna en sloot met een winst van 0,3% op
472,97 punten. Goede Amerikaanse werkgelegenheidscijfers en een gerucht in de
Griekse media deden het verlies als sneeuw voor de zon verdwijnen.

Beleggers blijven in de ban van de Griekse tragedie. De Grieken willen niet
verder hervormen en het IMF, de ECB en de Europese Commissie willen geen
schuldenreductie. Die impasse duurt al geruime tijd. De Eurogroep kwam
donderdagmiddag bij elkaar maar de verwachting was niet dat ze eruit zouden
komen. Het is onduidelijk of er komend weekeinde nog een extra eurotop wordt
belegd.

Volgens de Griekse krant Kathimerini werken de Europese Centrale Bank en de
Europese Commissie samen aan een ontwerptekst waarin een schuldenreductie zou
worden voorgesteld als Griekenland een akkoord met zijn schuldeisers bereikt. Op
dat nieuws keerde het sentiment op de Europese beurzen, die daarvóór allemaal in
de min stonden maar uiteindelijk in de plus eindigden.

De Griekse beurs klom 0,4% terwijl die eerder op de dag op een min van 4,3%
stond.

`Er zit al wekenlang angst in de markt', wist aandelenhandelaar Frank Bonsee van
ABN Amro donderdagmiddag. `En beleggers houden niet van onduidelijkheid, dat
vertaalt zich in lagere koersen. Gedurende de dag zag je wat positiever nieuws
waardoor alles weer omhoogging.'

Het Damrak moest donderdag ook de woorden van Fed-voorzitter Janet Yellen
verwerken. De voorzitter van de Amerikaanse Federal Reserve sloeg woensdagavond
een voorzichtige toon aan over de plannen van haar centrale bank voor het
verhogen van de rente. Nog steeds gaat een meerderheid van de Fed-beleidsmakers
uit van een eerste renteverhoging in september en een tweede rentestap later dit
jaar, maar de steun voor een trager pad van renteverhogingen is toegenomen, zo
bleek gisteren.

Op Wall Street resulteerden de woorden van Yellen woensdagavond al in stijgende
beurskoersen en ook donderdag openden de beurzen hoger. De euro stijgt en stond
bij het sluiten van de Amsterdamse beurs op $1,1410, een plus van 0,6%.

In Amsterdam was het verder een nieuwsluwe dag. De Amerikaanse zakenbank
JPMorgan is begonnen met het volgen van de Franse digitale beveiliger Gemalto
(+2% naar €81,67) met een `overwogen'-advies en een koersdoel van €95. Volgens
JPMorgan is er in vrijwel alle markten waarin Gemalto actief is sprake van
`dubbelcijferige groeipotentie'. Analist Jos Versteeg van Theodoor Gilissen
verhoogde op zijn beurt het koersdoel van TomTom (+2,6% naar €9,84) naar €9 maar
liet het advies op `niet aanbevolen'.

Opmerkelijk was de koersbeweging van bouw- en kunstmestbedrijf OCI. Die hing
tegen het eind van de ochtend nog onder aan de AEX-lijst, maar prijkte bij de
slotbel bovenaan met een plus van 3,8% op €27. Zonder aantoonbare reden.
Grootste verliezer was staalbedrijf ArcelorMittal, het aandeel daalde met 2%.

Een divisie lager sloot de Midkap 0,3% naar 708,28 punten. PostNL was de
grootste stijger (+3%). Kredietbeoordelaar Moody's verhoogde woensdagavond de
outlook voor de rating van het postbedrijf. PostNL's Baa3-rating, het laagste
niveau dat nog geldt als `investment grade', is vanaf nu voorzien van een
positieve outlook. Moody's is vooral te spreken over de afgenomen schuld van
PostNL, een resultaat van de verkoop van het belang in TNT Express.

Vastgoedfonds NSI was de grootste daler in de Midkap met een verlies van 2,3%.

LANGUAGE: DUTCH; NEDERLANDS"
163500096,2015-06-18T00:00:00,Lage olieprijs? Tijd om te investeren,989907752,Het Financieele Dagblad B.V.,,,,Ondernemen; Blz. 13,,821,,"Energietycoon Marcel van Poecke (ex-Petroplus) heeft het druk met
trits aan overnames en fusies

Pieter Lalkens

Rotterdam

De olie- en gasindustrie en haar dienstverleners zuchten onder de lage
olieprijs. Investeringen worden uitgesteld en banen geschrapt. Niet alleen bij
de grote oliemaatschappijen, maar ook in de offshore, zoals bij scheepsbouwer
Royal IHC.

Marcel van Poecke, bekend geworden als oprichter van de raffinaderij Petroplus,
is gepokt en gemazeld in de energiesector. Voor hem zijn de moeilijke tijden
juist een signaal om in actie te komen.

`In het huidige krachtenveld zie ik goede mogelijkheden voor investeringen',
zegt Van Poecke, nu de baas van Carlyle International Energy Partners (Ciep),
het energiefonds van investeringsfonds Carlyle. `Vooral in de  upstream  doen
zich kansen voor.' Upstream staat in de olie- en gassector voor de exploratie en
winning van olie.

Van Poecke heeft in de afgelopen maanden van zich doen spreken met enkele
opvallende deals waarbij Nederlandse ondernemingen zijn betrokken. Met op- en
overslagbedrijf HES is een bod uitgebracht op de Rotterdamse raffinaderij van Q8
en op het resterende belang in overslagbedrijf EMO. Het laatste wapenfeit is de
fusie tussen het Rotterdamse Argos (oliehandel en verkoop van benzine) en het
Zwitserse Varo Energy (raffinage).

V Wat voor toekomst ziet u voor Argos en Varo?

`Met de drie aandeelhouders gaan we met Argos en Varo een hele nieuwe
maatschappij opbouwen, gericht op Noordwest-Europa. Ik noem het een nieuwe  mini
major -oliemaatschappij. Het gaat dan om raffinage van olie, opslag en verkoop
aan consumenten.

In de komende tijd zullen we hopelijk andere partijen gaan kopen. Je ziet dat
veel bedrijven er door de lage olieprijs uit stappen. In de raffinage is sprake
van een herstructurering. Bedrijven houden op met onrendabele
raffinageactiviteiten.

Door meer schaalgrootte te behalen is er wel degelijk toekomst in deze sector.
Voor ons is het grote voorbeeld het Amerikaanse Valero (omzet $138 mrd in 2013).
Als je maar een focus hebt op raffinage en distributie.'

V Hoeveel investeringsruimte heeft u?

`We willen zowel investeren in onze huidige installaties als in overnames. De
raffinage-installaties die we hebben zijn in prima staat, maar dat willen we ook
zo houden. Dat vinden we belangrijk. Verder is er geld voor grote overnames. Dan
moet je al snel denken aan enkele honderden miljoenen dollars.'

V Wat voor mogelijkheden ziet u in upstream-activiteiten?

`Ook hier is door de lage olieprijs veel in de verkoop. Er zijn meer verkopers
dan kopers. Alle grote spelers zijn aan het desinvesteren. Zij zitten met
dividendtoezeggingen en bepaalde kapitaalinvesteringen zullen ze moeten blijven
doen. Ze zullen dus activiteiten moeten verkopen.

Carlyle heeft daarom net met CVC een nieuw investeringsfonds opgericht, Neptune.
Hiermee kunnen we, inclusief eventuele bankleningen, $5 mrd investeren. Met dit
fonds mikken we erop productiefaciliteiten in de Noordzee over te nemen.'

V Hoelang blijft de olieprijs nog zo laag?

`De Opec gaat niet omlaag met zijn productie. En dan heb je nog de invloed van
schalieolie in de VS. Wellicht komt Iran weer op de markt. Al die landen moeten
een plek hebben op de markt. Ik ga ervan uit dat we voor een langere periode een
lage olieprijs zullen houden.'

V U timmert flink aan de weg met HES, dat u vorig jaar van de beurs haalde.

`HES zal eveneens gaan groeien. De focus van dit bedrijf lag altijd op de op- en
overslag van droge bulk en een beetje olie. Dat willen we verder uitbreiden in
de olie en eveneens in agrarische bulkproducten. Biomassa bijvoorbeeld.

Maar ook geografisch zien we groeimogelijkheden, zoals in Polen en Frankrijk,
maar ook in andere landen.'

V Tegen een eventuele overname van de Q8-raffinaderij door HES is verzet van de
vakbonden. Zij vrezen verlies van werkgelegenheid.

`Over dit bod kan ik niets zeggen. We hebben voor geheimhouding getekend. Maar
we zijn slechts één van de partijen die hebben geboden.'

V Ciep investeert in olie en gas. Breidt u ook uit naar duurzame energievormen?

`Natuurlijk houden we dat in de gaten. Maar Ciep heeft een mandaat voor
investeringen in olie en gas, niet voor andere energievormen. Daar heeft Carlyle
andere fondsen voor.'

V De G7-landen willen voor het einde van deze eeuw het gebruik van fossiele
brandstoffen uitbannen. Heeft dat invloed op uw investeringen?

`Om aan alle energievraag te kunnen voldoen, denk ik dat alle vormen nodig zijn:
fossiele brandstoffen en diverse hernieuwbare vormen. Het aandeel van
hernieuwbare energie zal toenemen, maar daar gaat veel tijd overheen. Een groot
aantal landen zit trouwens niet bij de G7; denk aan China, Rusland en Afrikaanse
landen.'

LANGUAGE: DUTCH; NEDERLANDS"
163500097,2015-06-18T00:00:00,Tienduizenden banen weg,989907752,Het Financieele Dagblad B.V.,,,,In het nieuws; Blz. 2,,732,,"Dramatisch. Zo noemt voorzitter Adri van der Weyde, voorzitter van de club van
recreatieondernemers Recron, het optrekken van het btw-tarief naar 21%. De
bedrijfstak liet hiernaar onderzoek doen door Nyfer. Dat stelde vast dat de
werkgelegenheid sterk onder druk komt te staan.

Nu werken er 475.000 mensen bij kampeer- en bungalowbedrijven, zwembaden,
sauna's en dagrecreatiebedrijven. Als de ingreep doorgaat blijven er hooguit
420.000 banen over. Dat is nog exclusief de gevolgen voor de naar schatting
45.000 ondernemers en zzp'ers in de sector en de 185.000 mensen met een klein
contract (minder dan twaalf uur).

Volgens de Recron bedreigt het kabinet de concurrentiepositie van de Nederlandse
recreatiesector. Zo kennen campings in de buurlanden een laag btw-tarief. Van
der Weyde: `In België en Duitsland lachen ze ons gewoon uit omdat we moedwillig
onze toeristen in hun schoot werpen.'

Slecht voor concurrentie

De voorgenomen belastinghervormingen mogen de export en concurrentiepositie van
het Nederlandse bedrijfsleven niet schaden. Maar dat doen ze wel, is de vrees
van Albert Jan Maat, voorzitter van land- en tuinbouworganisatie LTO-Nederland.
Vooral de sierteelt   van bollen en bloemen tot bomen   dreigt honderden
miljoenen aan omzet te verliezen bij een eventuele btw-verhoging.

Dat gaat ten koste van duizenden banen, ook al omdat andere landen, zoals
Duitsland, het Nederlandse voorbeeld kunnen gaan volgen. Hogere prijzen leiden
direct tot lagere verkopen, weten ze bij LTO Nederland.

In Frankrijk en Spanje keerden beleidsmakers op hun schreden terug, nadat ze
eerder de btw op bloemen en planten hadden verhoogd. Dat gebeurde nadat de vraag
met tientallen procenten was teruggelopen.

Zwarte kapper keert terug

De kappersbranche, verenigd in de Anko, profiteert sinds vijftien jaar van het
lagere btw-tarief. De belastingverlaging was destijds bedoeld om de
zwartwerkende thuiskapper te dwarsbomen en de reguliere werkgelegenheid in de
bedrijfstak te vergroten. Tot ongenoegen van de consument gingen de prijs van
knippen, wassen en scheren in die periode overigens amper omlaag.

Nu vreest de Anko grootschalig banenverlies. Uit onderzoek dat de
brancheorganisatie heeft laten verrichten, blijkt dat binnen drie jaar 5500 van
de in totaal 46.000 banen in de sector verloren gaan. Daar staat een
bruto-opbrengst voor het kabinet van €191 mln tegenover.

Volgens de Anko zullen klanten hun bestedingen aanpassen als de prijzen door de
btw-verhoging omhooggaan. En de zwarte kapper zal weer aan belang winnen.

Direct effect op eigen risico

Bij Nefarma, brancheorganisatie voor de geneesmiddelensector, gaan de zorgen
vooral ook uit naar de patiënten. Die zullen bij een hoger btw-tarief meer
moeten betalen.

`Het heeft direct effect op het eigen risico van patiënten. Op de langere
termijn betekent het dat de premie omhoog gaat', stelt een Nefarma-woordvoerder.
Maar de mogelijke btw-ingreep kan ook leiden tot een verminderd gebruik van
geneesmiddelen, simpelweg omdat het voor sommige patiënten te duur is om hun
eigen risico ermee te belasten. `In dat geval is er ook een zorginhoudelijke
component', zegt de Nefarma-woordvoerder.

Uiteindelijk kan ook daar een kostenaspect aan vast zitten. Door geneesmiddelen
achterwege te laten kan de kwaal verergerd worden. Niet alleen wordt de patiënt
dan zieker, maar per saldo nemen de kosten toe.

Uniform, maar dan 6%

Opvallend. Voor de papieren krant betaalt de consument 6% btw, voor de
onlinevariant 21%. In Brussel denken ze erover om de zaak gelijk te trekken, en
wel op het lage tarief. In Nederland zoeken de beleidsmakers de harmonisatie op
het hoge tarief. De Nederlandse dagbladuitgevers zijn ook voor het gelijktrekken
van de btw, maar dan wel op 6%. Zo wordt de drempel voor de consument verlaagd
om betaalde journalistiek af te nemen. Bij het hoge tarief zal de daling van de
papieren oplages in een extreem hoog tempo versnellen.

Herman Wolswinkel, manager public affairs van brancheorganisatie NDP
Nieuwsmedia, wijst op een onderzoek dat de Europese Commissie in april
publiceerde. `Daarin staat dat de daling van de oplages die voor de komende 24
jaar zijn voorspeld, zich in één klap zal voltrekken als de btw wordt
opgetrokken naar het hoge tarief. Dat betekent een enorme aanslag op de
dagbladjournalistiek.'

LANGUAGE: DUTCH; NEDERLANDS"
163500100,2015-06-17T00:00:00,IMF: maximale hypotheek nog lager dan de 90% van Klaas Knot,989907752,Het Financieele Dagblad B.V.,,,,In het nieuws; Blz. 3,,325,,"Prisco Battes

Amsterdam

De maximale hypotheeklening van huizenkopers moet nog veel verder omlaag dan
DNB-president Klaas Knot onlangs voorstelde. Dat stelt het IMF in een voorlopig
advies aan de Nederlandse regering. Volgens het IMF werkt het huidige
schuldniveau de diepgang van een crisis in de hand.

Knot kreeg het halve land over zich heen toen hij het kabinet onlangs adviseerde
dat de maximale lening ten opzichte van de waarde van het huis, de zogeheten
loan to value, naar 90% moest. Het IMF noemt in het voorlopig advies geen
concreet percentage, maar zegt wel dat het verder en sneller omlaag moet dan
Knot voorstelt.

Het kabinet verwees vorige week het advies van DNB naar de prullenbak. De
maximale loan to value werd gedurende de huidige kabinetsperiode al verlaagd van
104% tot 100%. Een verdere verlaging zou ook volgens de Vereniging Eigen Huis
het broze herstel van de woningmarkt tenietdoen.

Knot adviseerde de verlaging tot 90% door te voeren in een periode van tien jaar
tussen 2018 en 2028. Het voorstel was een gezamenlijk advies van DNB, AFM en het
ministerie van Financiën in het zogeheten Financieel Stabiliteits Comité.

Volgens het IMF hebben landen met hoge hypotheekschulden meer last van
financiële crises. Huishoudens die de waarde van hun huis onder de
hypotheekschuld zien zakken, worden gedwongen fors te bezuinigen. Dit versterkt
de economische neergang. In een opgaande markt worden de huizenprijzen juist
aangewakkerd. Door de huizenprijsdaling sinds 2008 staan ongeveer een miljoen
huishoudens onder water.

Nederland kende lange tijd een maximale loan to value van zo'n 125%. De
gemiddelde maximale loan to value in het buitenland ligt rond 83%.

Het Centraal Planbureau (CPB) keerde zich ook tegen het advies van Knot. Volgens
het CPB zorgt de aflossingsplicht om voor hypotheekrente in aanmerking te komen
er al voor dat huishoudens hun schulden verlagen.

Veelal jonge kijkers bij een nieuwbouwproject in Hoofddorp.

LANGUAGE: DUTCH; NEDERLANDS"
163500101,2015-06-16T00:00:00,Huizenprijzen stijgen weer na verlies Labour,989907752,Het Financieele Dagblad B.V.,,,,Economie & Politiek; Blz. 7,,279,,"Mathijs Schiffers

Londen

De huizenprijzen in Londen hebben hun opmars hervat na de parlementaire
verkiezingen van begin vorige maand. Voor het eerst in de geschiedenis vragen
verkopers nu gemiddeld meer dan £600.000, waardoor zorgen over de betaalbaarheid
van de Britse hoofdstad verder toenemen.

De nieuwe cijfers zijn afkomstig van Rightmove, de Britse equivalent van Funda.
De gemiddelde vraagprijs voor een woning in de Britse hoofdstad bedraagt nu
£613.922 (€852.000). Dat is 5,7% meer dan een jaar geleden.

De hogere gemiddelde vraagprijzen zijn met name te danken aan het toegenomen
aanbod in het duurdere segment. Daar was de markt gaan haperen door de angst dat
Labour de verkiezingen zou gaan winnen. De inmiddels opgestapte leider van deze
partij, Miliband, wilde een zogeheten `mansion tax' invoeren, wat inhield dat
over dure huizen meer belasting betaald moet worden.

Maar van de voorspelde nek-aan-nekrace tussen Labour en de conservatieve partij
van premier David Cameron kwam niets terecht. Laatstgenoemde won de verkiezingen
met overmacht, wat heeft geleid tot opluchting onder eigenaren van de duurste
huizen, vooral in de wijken Chelsea en Kensington, waar veel rijke buitenlanders
en bankiers wonen. Wonen in Londen is nu zo duur geworden dat steeds meer
marktvorsers alarm slaan. De stad wordt onbetaalbaar en dreigt zich uit de markt
te prijzen als vestigingsplaats voor nieuw talent.

Het probleem zit aan de aanbodzijde: er worden te weinig huizen gebouwd, onder
meer vanwege strenge planningsvoorschriften, om aan de vraag te voldoen. In
Londen wonen nu 8,4 mln mensen, een aantal dat naar verwachting naar 10 mln
groeit in de komende vijftien jaar.

LANGUAGE: DUTCH; NEDERLANDS"
163500106,2015-06-13T00:00:00,Kanselier Merkel zet de euro lager,989907752,Het Financieele Dagblad B.V.,,,,Beursplein; Blz. 10,,113,,"Amsterdam De euro is vrijdag flink in waarde gedaald na uitspraken van de Duitse
bondskanselier Angela Merkel dat de Europese eenheidsmunt te sterk is. Dat
schaadt volgens haar probleemlanden die voortgang boeken met hervormingen, zoals
Spanje en Ierland. Een sterke euro kan die hervormingen zelfs beïnvloeden, aldus
Merkel.

Volgens analist Mathias van der Jeugt van de Belgische bank KBC voegde Merkel er
`fijntjes aan toe dat het de job van de ECB is om te lage inflatie te tackelen'.
Deze boodschap werd volgens de marktvorser van KBC begrepen op de valutamarkten,
gezien de prompte daling van de euro.

De euro-dollarkoers wordt vrijdag rond lunchtijd verhandeld op 1,1181. abm

LANGUAGE: DUTCH; NEDERLANDS"
163500107,2015-06-13T00:00:00,Zomaar afschaffen van minimumjeugdloon is gevaarlijk experiment,989907752,Het Financieele Dagblad B.V.,,,,Nieuwsweek; Blz. 10,,718,,"Het RAderwerk MAthijs Bouman

Vroeger, toen Poetin nog Brezjnev heette, moesten alle Nederlandse jonge mannen
in dienst. Pas in 1997, toen het Russische gevaar voor altijd leek geweken,
schortte Nederland de militaire dienstplicht op.

Toen ik begin jaren negentig afstudeerde, bestond de dienstplicht nog. Ik werd
uitgeloot, maar veel van mijn mannelijke jaargenoten moesten wel opkomen. De
slimmeriken onder hen lieten zich via een korte procedure tot gewetensbezwaarde
verklaren en vervulden hun dienstplicht elders in de maatschappij.

De werkloosheid was begin jaren negentig behoorlijk hoog en economen vreesden
voor banenloze groei. Starters op de arbeidsmarkt maakten nauwelijks kans.
Tenzij ze zichzelf tijdelijk tegen dumpprijzen konden aanbieden, en dat was
precies wat de dienstweigeraars deden. Zij vervulden hun maatschappelijke
dienstplicht bij overheidsinstellingen en onderzoeksbureaus, deden werkervaring
op en mochten na hun dienstplicht vaak blijven.

Stunten met loonkosten is een slimme tactiek voor starters op de arbeidsmarkt.
Maar de jongeren zelf pleiten momenteel juist voor een verbod daarop. Een aantal
linkse jongerenorganisaties voert een felle strijd voor afschaffing van het
minimumjeugdloon voor 18-plussers. Het huidige mini­mumjeugdloon voor 18-jarigen
is nog niet de helft van het gewone minimumloon en gaat in stapjes met de
leeftijd omhoog, totdat met 23 jaar het verschil is verdwenen.

De jongerenorganisaties vinden dat niet eerlijk. Met 18 ben je volwassen, dus
verdien je een volwassen loon, redeneren zij. Afgelopen week onderstreepten ze
hun eis door honderdduizend handtekeningen te overhandigen aan minister Lodewijk
Asscher van Sociale Zaken. De actie kan op veel sympathie rekenen, zowel van
jongeren die hopen op een hoger inkomen, als van ouderen die hopen op minder
concurrentie van goedkope jongeren.

Juist vanwege dat enthousiasme onder niet-jonge werknemers zouden de jongeren
zich eens achter de oren moeten krabben. Gooien ze niet hun eigen glazen in,
door te eisen dat het recht wordt geschrapt om zich tegen een lager loon aan te
bieden? Het Centraal Planbureau denkt van wel. De werkgelegenheid voor jongeren
zal waarschijnlijk dalen als het minimumjeugdloon wordt afgeschaft, stelde het
CPB in 2012.

Nederland zit nu nog in de Europese kopgroep als het gaat om jongeren op de
arbeidsmarkt. Nergens werken jongeren zo veel als hier. Het gaat vaak om kleine
baantjes, maar meer dan 60% van de Nederlanders tussen 15 en 24 jaar heeft werk.
In landen als Duitsland, Frankrijk en België ligt dat percentage veel lager.

Ook de werkloosheid onder Nederlandse jongeren is relatief gering. Weliswaar is
de jeugdwerkloosheid met 11% flink hoger dan de 7% die voor de bevolking als
geheel geldt, maar dat verschil is onvermijdelijk. Onder jongeren zijn er nu
eenmaal veel schoolverlaters en werknemers met een tijdelijk contract. De
verhouding tussen jeugdwerkloosheid en totale werkloosheid komt voor Nederland
uit op 1,6. Alleen in Duitsland   waar tot voor kort helemaal geen landelijk
minimumloon gold   is die verhouding nog gunstiger. In alle andere EU-lidstaten
ligt de relatieve jeugdwerkloosheid hoger.

Bovendien zijn de Nederlandse jongeren relatief goed door de crisis gekomen. De
verhouding tussen het percentage jeugdwerklozen en dat van de gehele bevolking
is sinds 2009 vrijwel ieder jaar gedaald. Er kwamen wel werkloze jongeren bij,
maar die toename was minder dan voor de andere leeftijdsgroepen. Ook als we
inzoomen op de groep van `oudere jongeren' (20-25 jaar), en daarbinnen op de
groep laagopgeleiden, blijft deze daling zichtbaar.

Of de relatief gunstige arbeidsmarktpositie van Nederlandse jongeren door het
minimumjeugdloon komt, valt op basis van de cijfers niet met zekerheid te
zeggen. Maar het is zeker geen onlogische verklaring. Zomaar afschaffen van het
jeugdloon klinkt misschien lekker sociaal, maar het lijkt mij een gevaarlijk
experiment, dat zeer asociaal kan uitpakken.

De gevolgen van afschaffing voor 18-plussers moeten eerst veel beter worden
onderzocht. Hadden we nog maar een ouderwets leger van pas afgestudeerde
dienstweigeraars. Die hadden zo'n onderzoek voor een appel en een ei kunnen
uitvoeren.

In Het Raderwerk verklaart ­macro-econoom Mathijs Bouman ontwikkelingen in de
economie. Reageer via mathijs.bouman@fd.nl

LANGUAGE: DUTCH; NEDERLANDS"
163515293,2015-06-19T00:00:00,[Werkloosheid AMSTERDAM. Uitkeringsinstantie UWV wa...]*,989907754,NRC Media B.V.,,,,Economie; Blz. 1,,100,,"Werkloosheid

AMSTERDAM. Uitkeringsinstantie UWV waarschuwt voor problemen bij de uitbetaling
van werkloosheidsuitkeringen (WW) door nieuwe regels. Mensen die na 1 juli
werkloos worden, moeten voortaan maandelijks doorgeven of ze toch niet nog wat
bijverdiensten hebben gehad. Pas als ze dat hebben gedaan, krijgen ze hun
uitkering. Het UWV vreest dat mensen vergeten door te geven of ze wel of geen
inkomsten hebben gehad. Ook rekent de instantie op veel fouten bij het invullen
daarvan. In juli stromen zo'n 50.000 tot 60.000 mensen de WW in, aldus het UWV.
(ANP)

* Vervangende titel / Replacement title

LANGUAGE: DUTCH; NEDERLANDS"
163515294,2015-06-18T00:00:00,Hele families zitten in de wiet tegenwoordig; Ondermijning rechtsstaat Sommige softdrugshandelaren hebben zo veel geld verdiend dat zij zich makkelijk kunnen inkopen in de bovenwereld,989907754,NRC Media B.V.,,Door onze redacteur Freek Schravesande,,Binnenland,,1385,,"Interview                             Edward van der Torre
Slechtlopende winkels met plots een nieuwe gevel? Dat kan misdaadgeld zijn, zegt
de criminoloog. Wat te doen?


        Amsterdam. Toon de toerist een achterbuurt in Nederland en hij zal
vragen: zijn we er al? Waar zijn de dichtgetimmerde ramen, de junks, de
hangjongeren?

De overlast in wijken is in Nederland grotendeels uit het straatbeeld verdwenen.
De overheid heeft er de afgelopen jaren flink in geïnvesteerd. Stationspleinen
werden junkvrij, 'krachtwijken' aangepakt en het aantal high impact crimes ging
aantoonbaar omlaag: minder straatroven, inbraken en overlastgevende groepen.

De zichtbare criminaliteit daalde, maar de ónzichtbare nam toe, zegt criminoloog
Edward van der Torre, lector aan de Politieacademie. Want laat die toerist maar
eens beter om zich heen kijken. Is die ene bewoner werkloos, maar staat er wel
een Mercedes voor zijn deur? Hoe kan dat? Drugshandel? En waarom zit daar
verderop een kapper die nooit iemand knipt? Witwaspraktijken?

Deze voorbeelden zijn onderdeel van een ,,parallelle samenleving"" die volgens
Van der Torre in omvang toeneemt. Er zijn wijken waar hele families meewerken
aan de wiethandel. Criminelen die miljoenen drugsgeld investeren in tientallen
panden. Louche juristen, aannemers en accountants werken mee.

De criminaliteit ,,verdiept"", zei ook voorzitter van het College van
procureurs-generaal Herman Bolhaar deze week bij de presentatie van het
jaarverslag van het Openbaar Ministerie (OM). De onderwereld krijgt volgens hem
steeds meer invloed op de bovenwereld en dat merkt ook het gezag. Tientallen
burgemeesters zeiden onlangs - in een enquête van tv-programma Nieuwsuur -
geregeld te worden geïntimideerd of bedreigd. Deze week werd de auto van de
burgemeester van Haarlem in brand gestoken, mogelijk als vergelding door een
lokale motorbende na een wapenvondst. In 2012 gebeurde hetzelfde met het
gemeentehuis van Waalre, vermoedelijk na een conflict met woonwagenbewoners.

'Ondermijning' is het woord dat de overheid graag op zulke incidenten plakt. Je
hoort het steeds vaker sinds het thema in 2013 'topprioriteit' werd bij
gemeente, politie en OM. Alle verwevenheid tussen onder- en bovenwereld valt
eronder: bedreiging van bestuurders, maar ook corrupte makelaars, witwassen en
wiethandel.

Nieuw is het fenomeen allerminst. Maar de afgelopen decennia is wel wat
veranderd. Criminaliteit is niet meer 'georganiseerd' in groepen maar speelt
zich af binnen 'fluïde' netwerken met wisselende samenstellingen.
Tegelijkertijd, zegt Van der Torre, zijn sommige criminelen na veertig jaar
gedoogbeleid zo rijk geworden dat ze tientallen ,,of zelfs honderden"" miljoenen
euro's verdiend hebben met softdrugs. Die moeten ze nu ergens kwijt. Ze kruipen
omhoog naar de bovenwereld via een netwerk van aannemers, advocaten en makelaars
om hun geld wit te wassen.

De gevolgen beschrijft Van der Torre met Pieter Tops in het onlangs verschenen
rapport Wijkenaanpak en Ondermijnende Criminaliteit. Hierin staan vier wijken
beschreven met zulke biotopen - anoniem, want niet elke gemeente is er even
trots op.

Tijdens veldwerk zag hij een wijk waar criminelen van buiten hun kans hadden
grepen. Gedateerde architectuur had tot het kelderen van de huizenprijzen
geleid. Gezinnen trokken weg en vermogende types kochten de panden op voor de
hennepteelt. Elders zag hij een belhuis met een jaaromzet van acht ton, waar
alleen lokale jeugd rondhing. Jongvolwassenen met peperdure auto's die elke
verkeersregel aan hun laars lapten omdat een boete hen toch niet deert. Een
jongen die van zijn vader de simkaart met telefoonnummers van drugsklanten kreeg
omdat hij zich als crimineel had bewezen.

Het is criminaliteit zonder directe slachtoffers, buiten aangiftes om. Dus wie
heeft er dan last van? Van der Torre: ,,Het gaat om rechtvaardigheid. Waarom
rijdt de werkloze buurman in een Mercedes en ik niet? In sommige wijken zie je
in het denken daarover een ommekeer ontstaan. Daar hebben bepaalde criminele
families zo'n status en machtsbasis verworven dat ze de nieuwe voorbeelden zijn.
Mensen sluiten leningen bij hen af. En als je wijkagenten daar vraagt waar ze 's
nachts wakker van liggen, dan is dát wat ze noemen.""

Met een gezamenlijke aanpak proberen justitie, fiscus en gemeenten geldstromen
na te gaan, vergunningen af te pakken en panden te controleren. Eventueel
aangevuld met het sterkste geschut: landelijke recherche erbij en stevig wat
'blauw' ertegenaan. Of de nieuwe aanpak werkt, moet nog blijken. Van der Torre:
,,In kleinere gemeenten zitten hooguit een paar mensen in zo'n veiligheidsteam.
Dan verlies je het juridisch van vermogende criminelen.""

Op de Politieacademie worden wijkagenten sinds kort geschoold in het herkennen
van louche belhuizen, slechtlopende zaken met plots een nieuwe gevel -
verbouwingen zijn ideaal voor witwassen. Maar het punt is: om er wat aan te
doen, heb je een lange adem nodig. En op het oplossen van onzichtbare
criminaliteit wordt geen agent afgerekend.

Van der Torre kwam het ook tegen bij een grote drugszaak in de Randstad.
Eigenlijk had het drugsteam uitgebreid moeten worden, erkende de lokale
politietop. Maar het team werd juist verkleind. Het district dreigde de
doelstellingen voor zichtbare criminaliteit niet te halen.


          In Haarlem zijn afgelopen nacht twee auto's in vlammen opgegaan. Een
van de voertuigen stond in de straat achter de woning van burgemeester Bernt
Schneiders. Het is nog onduidelijk of het gaat om een gerichte actie tegen
Schneiders. Hoewel een van de brandende voertuigen in de straat achter de
burgemeesterswoning stond, woedde het vuur volgens de politie niet in de directe
omgeving van het huis. In de nacht van zondag op maandag werd de auto van
Schneiders zelf in brand gestoken, mogelijk als wraakactie na een conflict met
de lokale Hells Angels.

Een advies van burgemeester Jos Som van Kerkrade aan collega Bernt Schneiders
van Haarlem: ,,Blijf vooral jezelf en probeer te slapen. Maar we moeten als
samenleving niet de fout maken dit te bagatelliseren.""

Schneiders zag zondagnacht zijn auto uitbranden, de brand bleek aangestoken. De
burgemeester krijgt beveiliging en vertelde gisteren in De Telegraaf dat hij
onenigheid heeft met de lokale afdeling van de Hells Angels. De nieuwe president
was in april aangehouden na de vondst van een wapenopslag. De autobrand zou
daarvoor een vergelding kunnen zijn. De politie noemt dat een serieus scenario,
maar is nog bezig met het onderzoek.

Burgemeester Som heeft ervaring met beveiliging naar aanleiding van bedreiging,
vermoedelijk door een motorclub. Hij sloot in mei een pand van de Hells Angels
in het centrum van Kerkrade in het belang van de openbare orde en veiligheid.
Enkele dagen later achtte de officier van justitie beveiliging nodig. Som en
zijn vrouw vertrokken enkele dagen naar België, zijn huis kreeg een tijd
permanente bewaking.

Som kent de precieze bedreigingen niet, en wil ze ook niet weten.  ,,Ik mag er
niet aan denken wat er allemaal had kunnen gebeuren, ik wil mijn werk zoals
altijd kunnen uitvoeren en in vrijheid leven. De bedreigingen zijn niet op mij
als persoon gericht, maar als object, als vertegenwoordiger van de macht. Dat
scheelt.""

Nu heeft Som camerabewaking rond zijn huis. ,,Er zijn weer wat zaken die
spelen"", zegt hij. Hij prijst de politie. ,,Ze zitten er met het Openbaar
Ministerie goed in. Ook heeft minister Ard van der Steur [Veiligheid en
Justitie, VVD] al meerdere keren gebeld en ge-sms't hoe het is. Dat vind ik heel
goed. Ze laten zien dat anderen met hun handen van je af moeten blijven.""

Toch heeft hij slecht geslapen in de tijd met gepantserde politieauto's voor de
deur. ,,Dat komt ook door het medeleven, iedereen praat erover met je. Het is
een kwestie van accepteren hoe de situatie is, ook voor je familie. Nu ben ik er
vrij nuchter onder.""

Er is bijna geen burgemeester die nooit is bedreigd, blijkt uit Onder
burgemeesters, een boek over de finesses van het vak uit 2012. Wat zegt dat?
Som: ,,Dat laat zien hoe kwetsbaar het beroep is en in wat voor maatschappelijke
omgeving je werkt. Toch moet je je beslissingen als altijd nemen. Dus na
maatregel A ook B en C zeggen. We moeten ons niet laten piepelen door een paar
jasjes.""


          Michiel Dekker

GRAPHIC:            Burgemeester Bernt Schneiders van Haarlem bij zijn
uitgebrande auto.

LANGUAGE: DUTCH; NEDERLANDS"
163515295,2015-06-15T00:00:00,Brieven,989907754,NRC Media B.V.,,,,opinie,,619,,"Verlaging WW

Ik word misselijk van die voortdurende suggestie dat werklozen niet willen
werken. Nu weer het CPB met de suggestie de WW-uitkering te verlagen voor
55-plussers. Er is gewoon geen werk voor deze groep werkwilligen en/of
werkgevers zijn niet bereid deze groep in dienst te nemen. Probeer maar eens
door een eerste selectie heen te komen en tot een gesprek toegelaten te worden.
Dat lukt vrijwel niemand boven de 45. En dan krijg je ook nog het stigma van
onwillig of veeleisend te zijn. Zo creëer je tegenstellingen tussen groepen
mensen, in dit geval jongeren en ouderen. Moesten we maar eens mee ophouden.


        Dr. Piet C.M. Breed Coach bij Breed Perspectief


        Factcheck fossiele energie

In NRC staat in de Factcheck: ,,Er gaat 6 miljard subsidie naar fossiele
energie"". Die stelling wordt als waar gekwalificeerd. De foto hierbij is al even
suggestief als de rest van het artikel. Wat u ziet op de voorgrond  is een
tweetal koeltorens waar waterdamp uit komt. In het artikel staat vervolgens:
subsidie is misschien misleidend, het gaat vooral om belastingvoordelen. Er is
een aantal brandstofstromen die inderdaad niet worden belast uit
concurrentieoverwegingen. Ook de UK kent rode diesel die ten onrechte tot de
gesubsidieerde stromen wordt gerekend. Wat niet wordt genoemd is dat fossiele
energie middels accijnzen ruim 10 miljard in de staatskas brengt. Die zal je
tenminste moeten salderen met de vermeende subsidie. Volgens u is de stroom die
voor een elektrische auto wordt geleverd zonder accijns ook subsidie? En de
lagere BPM is ook subsidie. Maar dan het volgende: iemand die in de laagste
schijf zit betaalt 36,25 procent belasting. In de hoogste schijf betaal je 52
procent. Mensen in de laagste schijf ontvangen dus volgens deze redenering 15,75
procent subsidie omdat ze minder belasting door een lager tarief afdragen. Vindt
u dit ook waar?


        Ir. A. Korevaar
        Leiden


        Scholen ruilen

Wat een gemakzuchtige en neerbuigende reactie (Ik wil naar jouw school en jij
naar de mijne. Ruilen?, 9/6). Dat de vereniging van schoolbesturen Osvo ruilen
niet toestaat vanwege de kans op verkoop van een plek laat maar weer eens zien
dat (overheids)diensten nog steeds niet in het belang van de burger denken. Deze
wordt steeds vaker als opportunistisch, frauduleus of zelfs crimineel gezien -
bedenkelijke ontwikkeling. De reden van verbod op ruilen is  onzinnig. Als
kinderen die niet blij zijn met hun keuze, de ruil gewoon voorleggen aan Osvo en
Osvo ruilers anoniem koppelt, dan wordt verkoop erg omslachtig gemaakt, zo niet
onmogelijk.


        Bjarne Mastenbriek
        Amsterdam


        Klassieke muziek

De denkfout die tegenwoordig gemaakt wordt, is dat klassieke muziek aan de markt
aanpassen haar ten goede komt. Lichte versies van klassieke muziek zou een nieuw
publiek aanboren. Maar het is een misvatting te denken dat wie aangetrokken
wordt door vluchtig amusement, ook vatbaar is voor muziek die vraagt om
ingetogen concentratie. Je langdurig geconcentreerd laten meevoeren wordt
verijdeld als muziek moet gehoorzamen aan op vermaak belust publiek.
Programmeurs, beleidsmakers en opiniemakers zouden het verouderde, clichématige
marktdenken moeten loslaten en hun oor te luister leggen bij cultuurcritici,
zoals Joke Hermsen, die benadrukken dat de hedendaagse mens zijn consumptieve,
fragmentarische, jachtige leven moet compenseren met periodes waarin hij zich
door de tijd laat meevoeren en 'betoveren'. De werking van de markt moet
plaatsmaken voor muzikale opvoeding. Dat je uit de mond van Jet Bussemaker ook
kunt vernemen dat 'niet de markt, maar de culturele waarde primair is' is
hoopgevend.


        Henk Smeijsters Psychomusicoloog

LANGUAGE: DUTCH; NEDERLANDS"
163515296,2015-06-13T00:00:00,Valse total bodyscan; gastcolumn Catrien Schimmelpenninck,989907754,NRC Media B.V.,,Catrien Schimmelpenninck,,Opinie & Debat,,714,,"Ik ben radioloog in spe. Mijn vooruitzichten zijn niet rooskleurig. Naar
verwachting neemt de werkloosheid onder jonge radiologen de komende jaren toe.
Het scheppen van werkgelegenheid is dan ook belangrijk.

Gelukkig is daar de 'preventieve' total bodyscan. Veel scans leiden tot veel
afwijkingen en die leiden weer tot veel doorverwijzingen naar de reguliere
gezondheidszorg. Volop werk dus.

Minister Schippers (VVD, Volksgezondheid) denkt erover om de 'preventieve' total
bodyscan te legaliseren.

Als radioloog in spe sta ik echter ook voor het bewaken van goede
gezondheidszorg in Nederland - in een tijd van toenemende focus op ziekten,
medicalisering en overdiagnostiek.

Het lukraak volledig scannen van 'patiënten'  zal in een enkel geval een vorm
van kanker in een vroeg stadium aan het licht brengen, die dan mogelijk op tijd
de kop kan worden ingedrukt. Reclames pronken hiermee. Deze reclames echter zijn
zeer eenzijdig en laten de (figuurlijke en letterlijke) kosten voor zowel
individu als samenleving volledig onderbelicht.

In mijn werk heb ik dagelijks te maken met aanvragen van huisartsen en
specialisten voor beeldvorming. Hoe specifieker hun vraag en hoe vollediger de
klinische gegevens (bevindingen bij anamnese, lichamelijk onderzoek, specifieke
bloedwaarden), hoe zorgvuldiger de keuze voor het type beeldvorming en hoe hoger
de kwaliteit van de interpretatie van deze beeldvorming.

Blijven deze gegevens uit, zoals bij een total bodyscan, dan wordt het onderzoek
veel minder sensitief. We noemen dit binnen de radiologie ook wel 'trash in,
trash out'.

Bij beeldvorming bestaat het fenomeen incidentalomen (toevalsbevindingen). Bij
een longscan vanwege een longontsteking kan een afwijking in het mee gescande
deel van de lever worden gezien. Op een aanvullende leverscan kan dan weer een
afwijking in de alvleesklier worden gezien.

Zo komt men van het een in het ander. Iemand krijgt het label 'ziek' opgeplakt
(met de nodige psychosociale gevolgen) en kost de samenleving veel geld. Terwijl
het nog maar de vraag is of hij ooit last van deze afwijking zal krijgen. Zo
heeft meer dan de helft van de overleden mannen boven de 70 jaar bijvoorbeeld
prostaatkanker, terwijl de overgrote meerderheid aan iets anders is overleden.
Ook is het nog maar de vraag of de gevonden afwijking überhaupt kan worden
behandeld.

Dit alles neemt men voor lief als de indicatie voor de oorspronkelijke scan
duidelijk is. Blijft deze indicatie echter uit, zoals bij de total bodyscan, dan
gaat het alleen nog om incidentalomen.

In de Wet op het  bevolkingsonderzoek zijn criteria opgenomen voor
screeningsonderzoeken. Een willekeurig persoon een total body MRI-scan geven,
voldoet hier zeker niet aan.

De toenemende screeningsvraag leidt tot  aanzienlijk meer 'ziektes' en zorgen.
Zou heel Nederland een premium full bodycheck doen, dan zouden de gezonde mensen
een kleine minderheid vormen.

En wat is de definitie van ziekte eigenlijk? Een bloedwaarde die een promille te
hoog is? Een kleine bobbel in de prostaat die ooit kwaadaardig kan worden? Het
gaat om het totaalplaatje - en daar hebben we in Nederland juist zo'n prachtig
systeem voor, met huisartsen in de eerste  en specialisten in de tweede lijn.
Met een cd-rom met gevonden afwijkingen bij de huisarts komen, om dan eens te
gaan praten over klachten, is de omgekeerde wereld.

Laat de pechvogels de zorg en aandacht krijgen die ze nodig hebben. En laat de
geprezen mensen zonder dagelijkse confrontatie met een ziekte genieten van het
leven. Laten ze zich niet blindstaren op allerlei manieren om bedreigingen uit
te sluiten. Men lijdt het meest onder het leed dat men vreest.

En laten we intussen, op basis van bestaande wetgeving, verder zoeken naar
gerichte screeningsmogelijkheden. En laten we deze ook weer durven afschaffen,
als de kosten groter zijn dan de baten. De eventuele legalisatie van preventieve
total bodyscans door minister Schippers geeft een verkeerd signaal af. Het
versterkt het idee, mijns inziens de illusie, dat lukraak onderzoek zinvol is.
Juist bij deze zeer complexe, ongrijpbare materie moet de balans uitslaan
richting de bescherming van het individu en niet naar het recht op
zelfbeschikking.

Wat is de definitie van ziekte? Een kleine bobbel in de prostaat die ooit
kwaadaardig kan worden?

LANGUAGE: DUTCH; NEDERLANDS"
163515297,2015-06-11T00:00:00,EU moet werken aan respect voor de natie,989907754,NRC Media B.V.,,,,Opinie,,1015,,"Wat wil de Britse regering in de aanloop van het referendum nu van de EU?  De
minister van Buitenlandse zaken Philip Hammond somt het op.

Over het hele continent hebben de anti-EU-partijen de afgelopen jaren enorme
winst geboekt - bij lokale, nationale en Europese verkiezingen. We moeten daarom
de EU democratischer maken en haar beter toerusten om de groei en
werkgelegenheid te scheppen die de burgers verwachten.

Sinds de toetreding van het Verenigd Koninkrijk is de EU onherkenbaar veranderd.
Na de val van het IJzeren Gordijn is de EU met 16 nieuwe lidstaten uitgebreid en
is de euro gekomen. Inmiddels bepalen de EU-regels ons doen en laten over een
breed terrein van milieu tot sociaal beleid. Buiten kijf staat dat het
EU-lidmaatschap Groot-Brittannië op een aantal gebieden duidelijke voordelen
heeft gebracht. Maar op andere gebieden is er nationale soevereiniteit verloren
en zijn de bureaucratische lasten voor het bedrijfsleven verhoogd. Daardoor is
de instemming met het lidmaatschap onder het Britse volk minimaal geworden.

Wat beoogt de Britse regering dan ook met deze onderhandelingen? Om het
vertrouwen van het Britse volk in de EU te herstellen, moeten we samen met onze
Europese partners tot een hervormingspakket komen waarmee de EU in de 21ste eeuw
vooruit kan - hervormingen die niet alleen het Verenigd Koninkrijk, maar alle 28
lidstaten ten goede zullen komen.

In de eerste plaats is wat werkgelegenheid en groei betreft de ongemakkelijke
waarheid dat het groeipercentage van de EU ver achterblijft bij dat wat nodig is
om de werkloosheid tot een aanvaardbaar peil terug te brengen. De druk is niet
alleen uit Azië, maar ook uit de VS afkomstig is. Als wij de Europese
levensstandaard willen behouden, dan moeten we onze bedrijven in staat stellen
efficiënter te concurreren op de wereldmarkt - door een versterking van onze
interne markt, vooral in de sectoren dienstverlening, digitaal en energie. We
moeten ons openstellen voor de wereldhandel en handelsakkoorden sluiten met de
VS, Japan en andere ontwikkelde economieën, evenals met de snel groeiende
economieën in Azië en Zuid-Amerika. En we hebben regelgeving nodig die het
bedrijfsleven niet hindert, maar ondersteunt bij het scheppen van de benodigde
groei en werkgelegenheid.

In de tweede plaats beogen wij hervormingen waardoor landen die verder willen
integreren hierin vrij zijn, met inachtneming van de belangen van landen die dit
niet willen. Dit geldt het duidelijkst voor de eurozone. Het Verenigd Koninkrijk
is er niet op uit  een verdere euro-integratie te beletten - integendeel - maar
heeft wel behoefte aan garanties dat de belangen van de landen buiten de euro
beschermd zullen worden. Deze opzet van een Europa op twee pijlers - met een
welomschreven verhouding tussen de eurozone en de niet-eurozone, binnen een
interne markt en met dezelfde instellingen - bouwt voort op het prikkelende
bouwwerk van Schengen en de Bankenunie. Het is goed voor iedereen. Zo kan de
integratie van de eurozone verdergaan, maar wel met oog voor de belangen van de
niet-lidstaten van de eurozone. En wel in het besef dat de opzet van een almaar
hechtere unie sommige lidstaten mag aanspreken, maar dat deze niet voor iedereen
goed is.

In de derde plaats vinden wij dat de nationale parlementen meer te zeggen moeten
hebben. Om de burger bij EU-besluiten te betrekken, maar ook om een juiste
invulling te geven aan de subsidiariteitsgedachte - het idee dat besluiten zo
dicht mogelijk moeten worden genomen bij de burgers die ze aangaan. Maar al te
vaak heeft de EU macht uitgeoefend waar de besluitvorming ook op nationaal,
regionaal of lokaal overheidsniveau had kunnen plaatsvinden, zonder iets af te
doen aan de werking van de interne markt of het doeltreffend functioneren van de
EU. Wij willen bijvoorbeeld de rol van de nationale parlementen versterken door
ze in de toekomst in staat te stellen met een aantal gelijkgestemden regelgeving
te blokkeren. De EU moet de bestuurslagen eerbiedigen die het dichtst bij de
Europese burgers staan en hun de meeste verantwoording schuldig zijn. Wij zijn
het eens met de Nederlandse regering: 'Europa waar nodig, nationaal waar
mogelijk.'

In de vierde plaats aanvaarden wij weliswaar het vrije verkeer van werknemers
als een van de vier basisvrijheden van de EU en willen wij in deze
onderhandelingen die vrijheid niet beknotten, maar wij willen wel het Britse
sociale stelsel tegen misbruik beschermen. En de prikkels verminderen die
hoogopgeleide werknemers naar het VK trekken om daar laaggeschoold werk te doen.
Dit gaat ten koste van de economische groei in hun land van herkomst en
ondermijnt het geloof in de eerlijkheid van het vrije verkeer in de landen van
bestemming. We moeten ook de andere vrijheden ontwikkelen. Vooral het vrije
verkeer van diensten en kapitaal, zodat niet alleen het vrije verkeer van
personen tot de convergentie van de Europese levensstandaard bijdraagt.

Wij benaderen deze hervormingen met een positieve en betrokken instelling, we
luisteren naar onze partners en we streven naar hervormingen die alle lidstaten
in de 21ste eeuw ten goede zullen komen. We zullen een hervormingspakket
overeenkomen en dan uiterlijk eind 2017 het Britse volk in een eenvoudig 'erin
of eruit'-referendum om zijn mening vragen.

De inzet is hoog: het VK is een grote, open economie met een lange geschiedenis.
Het is een belangrijke speler op het wereldtoneel en het kan enorm tot het
succes van Europa bijdragen. Als we de problemen kunnen oplossen die het Britse
volk zoveel zorgen baren en de uitkomst van dit referendum is een 'ja', dan
biedt dit uitsluitsel over de Britse plaats in Europa. En zal het VK een
volledig betrokken rol kunnen spelen in een toekomstige EU die concurrerender en
welvarender is en zich met meer zelfvertrouwen naar buiten richt. Met deze
uitkomst zal het belang van de Europeanen aan weerszijden van het Kanaal echt
het beste gediend zijn.

De juiste invulling is het idee dat besluiten zo dicht mogelijk  worden genomen
bij de burgers die ze aangaan

Philip  Hammond is  de Britse minister van Buitenlandse Zaken.

LANGUAGE: DUTCH; NEDERLANDS"
163515298,2015-06-11T00:00:00,CPB: beperk WW om werkloze ouderen aan een baan te helpen,989907754,NRC Media B.V.,,Door een onzer redacteuren,,Economie,,342,,"Amsterdam. Om de hoge werkloosheid onder ouderen aan te pakken, moet de
WW-uitkering in stappen omlaag worden gebracht. Dat adviseert het Centraal
Planbureau (CPB) vandaag in een rapport.

De onderzoekers stellen dat ouderen te duur worden door veel leeftijdsgebonden
voordelen in cao's. Hierdoor profiteren veel ouderen niet van het economisch
herstel. Voordelen die ouderen duurder maken zijn relatief hoge lonen,
leeftijdsafhankelijke ontslagvergoedingen en pensioenkosten. Ook
'ontziemaatregelen' die ouderen extra rechten of plichten geven, spelen volgens
de onderzoekers een rol. Van de langdurig werklozen is nu 40 procent ouder dan
vijftig jaar.

Het kabinet voert al beleid dat erop is gericht om ouderen sneller aan het werk
te krijgen. Toch zijn er volgens de CPB-onderzoekers ,,meer fundamentele
hervormingen"" nodig. De overheid probeert nu om de arbeidsmarktpositie van
ouderen te verbeteren door de werkgeverslasten te verlagen en door actief beleid
oudere werklozen en potentiële werkgevers bij elkaar te brengen, maar volgens
het CPB is dat nog ,,onvoldoende effectief"".

De onderzoekers stellen verder voor om ontslagbescherming minder te laten
afhangen van de  duur van het arbeidscontract en  leeftijdsafhankelijke
regelingen in cao's te  beperken.

In het rapport constateren de onderzoekers dat werklozen met een langdurige
uitkering nauwelijks bereid zijn om een lager loon te accepteren. Ouderen
stellen daarbij ook hogere looneisen dan jongeren.

Het  Nederlandse sociale zekerheidsstelsel is volgens het CPB in vergelijking
met het buitenland vrij royaal. Op 1 juli,  als nieuwe Wet werk en zekerheid
ingaat, wordt de maximale duur van een werkloosheidsuitkering verlaagd van drie
jaar en twee maanden naar maximaal twee jaar; daarmee loopt Nederland volgens de
onderzoekers weer gelijk met landen als Denemarken, Finland en Duitsland.

24

maanden wordt de maximale duur van de werkloosheidsuitkering in Nederland als op
1 juli de nieuwe Wet werk en welzijn ingaat. Dan loopt Nederland volgens het CPB
in de pas met omringende landen.

LANGUAGE: DUTCH; NEDERLANDS"
163515299,2015-06-10T00:00:00,Nu graag een uitvoerbaar pgb,989907754,NRC Media B.V.,,,,In het nieuws,,429,,"Het was ooit toenmalig minister Jan de Koning (Sociale zaken en Werkgelegenheid,
CDA) die in de Nederlandse politiek het begrip ,,de vloek van de goede daad""
introduceerde. Hij refereerde hiermee aan met goede intenties  in het leven
geroepen overheidsvoorzieningen, die de neiging hadden uit te groeien tot een
onaantastbaar recht voor iedereen.

Het afgelopen tijd in de politiek zo veelbesproken persoonsgebonden budget (pgb)
lijkt hiervan een goed voorbeeld. De regeling werd in 1996 ingevoerd met
cliëntgerichtheid en decentralisatie als leidende gedachten. Het draagvlak in de
politiek was groot. Er diende vanuit de gebruiker te worden geredeneerd; niet
vanuit de verstrekker.

De vloek volgde al snel op de goede daad. Binnen enkele jaren groeide het
persoonsgebonden budget uit tot een voorziening met  ongebreidelde
mogelijkheden. Het was een schoolvoorbeeld van aanbod dat vraag schept.
Onderzoek van het Sociaal en Cultureel Planbureau toonde aan dat het pgb - met
als kenmerk een op de persoon afgestemde zelf te besteden som geld - had geleid
tot een nieuwe doelgroep die zich nooit aan de loketten zou hebben gemeld als
slechts een dienst in natura was aangeboden.  'Zorgondernemers' hadden een nieuw
gat in de markt ontdekt. Met als gevolg bijvoorbeeld brommerwerkplaatsen voor
jongens en meisjes met gedragsproblemen.

De afgelopen maanden waren de letters pgb in de politiek synoniem voor chaos
rond uitvoering. En het was niet de regeling die ter discussie stond, maar de
verantwoordelijke staatssecretaris Martin van Rijn (Zorg, PvdA). Hem werd
aangerekend dat de overdracht van de uitvoering van het persoonsgebonden budget
naar gemeenten en Sociale Verzekeringsbank per 1 januari van dit jaar niet goed
was verlopen. Zo hoort dat ook in het systeem van ministeriële
verantwoordelijkheid.

Maar wel zijn vraagtekens te plaatsen bij de mate van kritiek. Oppositiepartijen
hadden de neiging elk incident - en incidenten zijn er nu eenmaal bij complexe
uitvoeringsregelingen - tot een fundamentele misstand te verheffen. De
vervolgstap in de politiek is dan het ter discussie stellen van de positie van
de verantwoordelijk staatssecretaris. Maar van meet af aan was duidelijk dat Van
Rijn kon rekenen op steun van de coalitie en dus van een meerderheid.

Zelfs meer dan dat. Een motie van wantrouwen kreeg afgelopen week ook geen steun
van D66, ChristenUnie en SGP. De staatssecretaris kan  blijven. Terecht.  In het
debat bood hij verontschuldigingen aan voor de chaos rond de uitbetaling. Aan
hem nu de taak zorg te dragen voor een uitvoerbare regeling.

LANGUAGE: DUTCH; NEDERLANDS"
163515300,2015-06-09T00:00:00,"Pizza of pasta oké, maar blijf af van Chinese ontbijt; De correspondent",989907754,NRC Media B.V.,,Oscar Garschagen,,Buitenland,,630,,"Een Chinees ontbijt is warm, pittig en wordt op straat gegeten. De regels zijn
lastig onder de knie te krijgen. 'Nee, geen thee! Dat is slecht voor de maag.'

'Zonder een ontbijt met rijstepap en gevulde dimsum  heb je niets aan mij"", had
reisgenote in Centraal-China, Wang Bing, al gewaarschuwd. Om er streng aan toe
te voegen dat ,,we de dag niet gaan beginnen met koffie en yoghurt met muesli
bij Starbucks"". Een dag eerder had ze nog verteld hoe heerlijk zij de Franse en
de Italiaanse keuken vond. Daardoor verbaasde haar afkeer van een westers
ontbijt.

Chinezen zijn gek op pizza, pasta, steak-frites, mosselen in wittewijnsaus en,
zeker in de grote steden, op de Australische, Franse, Italiaanse en Spaanse
gastronomie. Er gaat geen week voorbij of een Parijse of Belgische topkok opent
een vestiging in Shanghai of Beijing, om de restaurants van jonge, avontuurlijke
Grieken, Spaanse en Italiaanse horecaondernemers die in eigen land werkloos
zouden zijn, niet te vergeten.

Dankzij hun lunchende en dinerende Chinese cliëntèle, die er niet van
terugschrikken om daarbij flessen wijn van 100 euro en meer te bestellen, varen
zij wel. Maar één domein in de wereld van de acht Chinese keukens blijft net zo
hermetisch gesloten als de Verboden Stad in keizerlijke tijden: het Chinese
ontbijt.

Wie vaak rondreist in China ontkomt niet aan het eeuwenoude ochtendritueel van
eenvijfde van de mensheid: ontbijten op straat of in vettige pijpenlades, die
onveranderlijk worden bestierd door kordate dames met scherpe stemmen en rappe
handen.

Op een al behoorlijk warme ochtend in een stadje met drie miljoen inwoners aan
de Yangtze is het bij Tante Wangs Heerlijke Knoedels tussen zeven en acht
spitsuur.  Moeders zien er streng op toe dat hun kleine keizers hun kom gezonde
zhou (rijstepap met een gesnipperd uitje en een pepertje) vlot naar binnen
slurpen, twee mevrouwen in joggingoutfit delen een soep (gevuld met groente, of
misschien varkensvlees) en ieder een halve baozi, een kussenachtig, gestoomd
broodje. Vijf tienerjongens in schooluniform buigen zich over dampende kommen
met dandanmian: noedels met een saus van zwarte sesam en groene peper.

Het nieuwste model Mercedes-Benz parkeert half op de stoep, tot krijsende woede
van de kokende dames. Twee heren met brede, Centraal-Chinese hoofden stappen uit
om zich op de rode krukjes te vouwen. Duidelijk vaste ontbijters, want een half
minuut later zetten zij - zonder orders te hebben geblaft - de tanden in
gestoomd brood, gebakken jiaozi (dimsum) en gepeperde, fijngehakte groente.

Zelf kies ik groente-jiaozi  in heldere soep en een versgebakken pita. ,,En
graag ook een kop thee"", imiteer ik de commandotoon die in Chinese restaurants
heel gebruikelijk is. ,,Nee, geen thee in de ochtend. Dat ontregelt je maag
totaal. Neem een glas sojamelk"", doceert Wang Bing. Wat tijdens de wisselende
seizoenen wel of niet goed is voor de balans tussen warm en koud in het lichaam
vergt duidelijk nog studie.

Hoe dan ook: ik ben van die warme, pittige ontbijten gaan houden. Pas weer een
nieuw ontbijtgerecht ontdekt, het onvertaalbare jianbing. Het blijkt een
duizenden jaren oud gerecht te zijn dat in iedere Chinese eetstraat tussen zes
en negen uur 's ochtends vers wordt gemaakt: op een vers gebakken crêpe wordt
eerst een ei uitgesmeerd en koriander en lente-uitjes gestrooid, daarna volgen
chilipasta, mosterd en zoete sojasaus.

Het geheel wordt opgevouwen als een burrito. Het verhaal wil dat jianbing voor
het eerst werd gemaakt door koks van een generaal die in 450 voor Christus
tijdens een veldslag zijn woks had verloren en daarom zijn soldaten leerde hun
schild te gebruiken als kookplaten. De soldaten voelden zich daarna weer
onverslaanbaar en wonnen de oorlog. Ik krijg meestal last van een rommelende
maag.

GRAPHIC: Kok  serveert ontbijt: gebakken jiaozi. /

LANGUAGE: DUTCH; NEDERLANDS"
163515301,2015-06-09T00:00:00,Zelfstandigen zonder personeel FNV-voorzitter Ton Heerts: geen sociale uitkeringen voor zelfstandigen,989907754,NRC Media B.V.,,Door een onzer redacteuren,,Economie,,265,,"amsterdam.  Een zzp'er die geen opdrachtgevers meer heeft een
werkloosheidsuitkering geven?  Als het aan de vakbond FNV ligt, gaat dat nooit
gebeuren. Volgens voorman Ton Heerts is het plan van werkgeversorganisatie AWVN
voor WW- en arbeidsongeschiktheidsuitkeringen voor zelfstandigen ,,rechtse""
praat met als enig doel het sociale vangnet in Nederland op den duur volledig af
te breken.

In een interview in Het Financieele Dagblad trekt de voorzitter van de grootste
vakbond van Nederland fel  van leer tegen het werkgeversplan. De partijen die
het plan enthousiast hebben ontvangen, waaronder PvdA, CDA en D66, noemt Heerts
,,gladjakkers in de politiek"".

AWVN wil met de basisregeling voor zzp'ers naar eigen zeggen de kloof dichten
tussen werknemers en de groeiende groep zelfstandigen. Volgens Heerts draait dat
echter uit op het verdwijnen van de met premies betaalde WW en WIA, zodat er
alleen nog een bijstandvoorziening is betaald door de overheid. De FNV vreest
dat dat het onderscheid tussen werknemersschap en ondernemerschap zo volledig
vervaagt, en nog veel meer ,,gedwongen zzp'ers"" bijkomen: vaak jongeren die als
'zelfstandige' vaak maar één opdrachtgever hebben.

De FNV wil de kloof tussen zzp'ers en mensen in loondienst ook slechten, maar
dan door de zelfstandigenaftrek te schrappen. Volgens Heerts calculeren sommige
opdrachtgevers die aftrek in om zzp'ers lage tarieven te kunnen betalen.
Hierdoor komt bijvoorbeeld de groei van de pakketbezorging helemaal niet ten
goede van werknemers. ,,We moeten écht af van die concurrentie op
arbeidsvoorwaarden met werknemers.""

LANGUAGE: DUTCH; NEDERLANDS"
163515302,2015-06-09T00:00:00,arbeidsmarkt Werkgelegenheid onder uitzendkrachten fors gestegen,989907754,NRC Media B.V.,,,,Economie,,103,,"Amsterdam. De werkgelegenheid voor uitzendkrachten is in de afgelopen periode
flink toegenomen. Het aantal door uitzendkrachten gewerkte uren steeg  in de
afgelopen periode (week 17 tot en met 20) met 18 procent ten opzichte van een
jaar eerder. Dat heeft brancheorganisatie van uitzendbedrijven ABU vanmorgen
bekendgemaakt. De omzet van uitzendbedrijven ging in de periode met 20 procent
omhoog. De sterkste groei deed zich voor in de technische sector. Daar steeg de
omzet met 26 procent en het aantal  gewerkte uren met 28 procent. In de
industrie steeg de omzet met 20 procent en het aantal uren met 17 procent. (ANP)

LANGUAGE: DUTCH; NEDERLANDS"
163515303,2015-06-08T00:00:00,Hogere huizenprijs is géén goed nieuws,989907754,NRC Media B.V.,,Jeroen Vrijkorte.,,opinie,,569,,"De stijging van de woningprijzen vermindert de kwaliteit van het leven,
vindt Jeroen Vrijkorte.

De ontwikkelingen op de huizenmarkt halen met enige regelmaat het nieuws. Wat
opvalt, is dat een stijging van de huizenprijs steevast gepresenteerd wordt als
goed nieuws. Het gelijk blijven ('stagneren') of dalen van de huizenprijs wordt
daarentegen somber medegedeeld. Dit is gek, want het overgrote deel van de
samenleving is juist gebaat bij lagere huizenprijzen.

Huisvesting is een eerste levensbehoefte. Wie een stijging van de huizenprijs
toejuicht, juicht ook toe dat het voor mensen moeilijker wordt om in hun
levensonderhoud te voorzien. Concreet betekent een hogere huizenprijs:

1. Dat mensen een groter deel van hun inkomen aan huisvesting moeten besteden -
en dus minder overhouden voor andere zaken;

2. Dat mensen eerder genoegen moeten nemen met een huis dat niet helemaal aan
hun wensen voldoet.

Beide effecten verminderen de kwaliteit van leven.

Daarnaast leiden hogere huizenprijzen tot hogere hypotheken. Een hypotheek is
een financieel risico voor zowel de koper als de bank. Hogere huizenprijzen
leiden dus tot grotere risico's voor beide partijen. Bovendien kan er een
zeepbel ontstaan, als de prijzen maar blijven stijgen.

Het is denkbaar dat de banken dan weer in de problemen zullen komen. Het is ook
denkbaar dat de overheid zich weer genoodzaakt ziet bij te schieten. Wanneer dat
gebeurt, zijn de kosten niet alleen voor de koper en de bank, maar voor de hele
samenleving.

Sommigen zien een stijgende huizenprijs als een teken van herstel van de
economie. Dit kan terecht zijn, bijvoorbeeld als de stijging wordt veroorzaakt
doordat hypotheken gemakkelijker verstrekt worden of als werknemers sneller in
aanmerking komen voor een vast contract.

De huizenprijs kan ook stijgen omdat beleggers hun toevlucht zoeken tot
onroerend goed, omdat er in andere sectoren onvoldoende mogelijkheden zijn om te
investeren. Welke effecten de overhand hebben, is moeilijk te zeggen. Wel staat
vast dat een hogere huizenprijs niet automatisch betekent dat het beter gaat met
de economie.

Ik kan me goed voorstellen dat huizenbezitters een stijging van de waarde van
hun huis als iets positiefs zien, zelfs als de economie nog niet herstelt. Wat
is er mooier dan rijk(er) worden, zonder daar iets voor te hoeven doen? Het is
wrang dat deze extra rijkdom ten koste gaat van degenen die nog geen huis
bezitten. Zij moeten immers een hogere prijs betalen om toe te treden tot de
wereld van de huizenbezitters. Waardestijging is ook niet per se gunstig als je
al een huis bezit. Mocht je willen verhuizen naar een groter huis, of een huis
op een betere locatie, dan zal een hogere huizenprijs deze stap duurder maken.

Natuurlijk zijn er ook mensen die, door toeval of vernuft, wel degelijk baat
hebben bij een stijging van de huizenprijs. Dit is echter geen reden om deze
stijging als goed nieuws te brengen.

Een hogere huizenprijs vermindert de kwaliteit van leven en zadelt
particulieren, banken en de staat op met hoge schulden. Kortom, een lagere
huizenprijs zou pas écht goed nieuws zijn. Gelukkig kunnen we veel doen om de
huizenprijs te verlagen: hef bijvoorbeeld meer belasting op het bezit van grond.

Wrang dat extra rijkdom ten koste gaat van degenen die nog geen huis bezitten


          Jeroen Vrijkorte studeerde luchtvaart- en ruimtevaarttechniek en werkt
als software engineer.

LANGUAGE: DUTCH; NEDERLANDS"
163515304,2015-06-04T00:00:00,[CBS DEN HAAG. De consumentenprijzen in Nederland z...]*,989907754,NRC Media B.V.,,,,Economie; Blz. 1,,101,,"CBS

DEN HAAG. De consumentenprijzen in Nederland zijn vorige maand fors gestegen,
met name omdat vakanties, vliegtickets en accommodaties duurder werden. Dat
heeft het Centraal Bureau voor de Statistiek (CBS) vanmorgen bekendgemaakt. De
inflatie, de prijsstijging van goederen en diensten, kwam in mei uit op 1,1
procent in vergelijking met een jaar eerder. In april was dat nog 0,6 procent.
Daarmee ligt de inflatie op het hoogste niveau in zeven maanden. Volgens het CBS
waren er vorige maand meer vakanties, omdat Pinksteren in mei viel en vorig jaar
in juni. (ANP)

* Vervangende titel / Replacement title

LANGUAGE: DUTCH; NEDERLANDS"
163515305,2015-06-04T00:00:00,Harde kern werklozen merkt niets van herstel,989907754,NRC Media B.V.,,Door Anton Goegebeur,,Economie,,513,,"ArbeidsmarktDe werkgelegenheid verbetert, maar laaggeschoolde jongeren, oudere
werkzoekenden en langdurig werklozen merken daar ,,helemaal niets"" van.

Amsterdam. ,,Het tij is aan het keren."" Rob Witjes van UWV kan het niet genoeg
herhalen. Voor het eerst in drie jaar komen er in Nederland meer banen bij dan
dat er verloren gaan.

De uitkeringsinstantie voorspelt voor dit jaar een toename van 38.000 nieuwe
banen voor werknemers. Volgend jaar zullen dat er 54.000 zijn. Ook zelfstandigen
(met en zonder personeel)  profiteren van de aanhoudende economische groei. ,,De
flexibiliseringstrend zet door"", stelt Witjes.

De banenkrimp is voorbij maar, een stevig baanherstel blijft uit. Witjes
gebruikt de afgelopen twintig jaar - goede en slechte tijden - als ijkpunt. Toen
kwamen er jaarlijks gemiddeld 78.000 banen bij. Daar blijft de voorspelling van
het UWV onder. De meeste sectoren kennen een groei, waaronder de bouw voor het
eerst sinds 2009. Toch zijn er enkele uitzonderingen: de zorg, openbaar bestuur
en financiën. Daar komen minder banen.

,,Na zes jaar eindelijk weer meer banen in de bouw"", aldus Witjes. Door de
aantrekkende woning- en bouwmarkt komen er dit en volgend jaar 8.000
arbeidsplaatsen bij. De groot- en detailhandel profiteert volgens het UWV van
het toegenomen consumentenvertrouwen. Daar komen zowel dit als volgend jaar
10.000 banen bij.

Veruit de meeste nieuwe banen zijn terug te vinden in de uitzendbranche.  In
deze sector komen dit jaar 28.000 nieuwe banen, een stijging van 4,7 procent ten
opzichte van 2014. Ook advocatenkantoren, accountants- en ingenieursbureaus
(zakelijke diensten) creëren dit jaar 13.000 nieuwe arbeidsplaatsen, 2,7 procent
meer dan afgelopen jaar.

,,In de zorg, bij de overheid en in de financiële sector gaan de komende jaren
meer banen verloren dan dat er bijkomen"", stelt Witjes. In tegenstelling tot de
banengroei in 2010 is de marktsector en niet de overheid vandaag de drijvende
kracht. Vijf jaar geleden kwamen er in de zorg nog 62.000 banen bij. Afgelopen
jaar verdwenen in de zorgsector 32.000 banen. Tot 2017 verwacht het UWV een
verdere krimp van 36.000.

Banken beginnen volgens het UWV steeds meer op ICT-bedrijven te lijken. Volgens
Witjes blijft de werkgelegenheid er dalen door de inkrimping van hun
kantorennetwerken. ,,Apps en het internet nemen hun taak over.""

De  banengroei gaat gepaard met een daling van het aantal WW-uitkeringen met
zo'n 4,7 procent. ,,Er is een lichte daling bij zowel de jongere als oudere
leeftijdsgroepen"", legt Witjes uit. Maar hij nuanceert meteen. ,,Er zijn nog
steeds meer werkzoekenden dan vacatures."" De arbeidsmarktpositie blijft lastig
voor laaggeschoolde jongeren, oudere werkzoekenden en langdurige werklozen.
,,Zij zullen op korte termijn helemaal niets van herstel ervaren."" Het tij
keert, maar niet overal en niet voor iedereen.

38.000

banen komen er dit jaar bij, voorspelt het UWV, het Uitvoeringsinstituut
Werknemersverzekeringen (o.a. WW, WIA en Ziektewet).

54.000

banen komen er volgend jaar bij.

32.000

banen zijn vorig jaar verdwenen in de zorgsector.

LANGUAGE: DUTCH; NEDERLANDS"
163515307,2015-06-01T00:00:00,Luchtvaart Malaysia Airlines 'technisch failliet': 6.000 ontslagen nodig,989907754,NRC Media B.V.,,,,In het nieuws,,102,,"KUALA LUMPUR. Malaysia Airlines is ,,technisch failliet"" en kan alleen in zwaar
uitgeklede vorm overleven. Dat heeft Christoph Müller, de Duitse topman van de
al jaren verlieslatende Maleisische luchtvaartmaatschappij, maandag gezegd. Alle
20.000 werknemers van Malaysia Airlines ontvangen maandag een ontslagbrief.
Slechts 14.000 van hen kunnen aan de slag bij de nieuwe maatschappij die onder
Müllers leiding wordt opgetuigd. Het banenverlies komt niet als een verrassing.
Het bedrijf  zucht onder de harde concurrentie in Azië. Daar kwamen afgelopen
jaar twee vliegrampen overheen, met de MH17 en de MH370. (ANP)

LANGUAGE: DUTCH; NEDERLANDS"
163515465,2015-07-07T00:00:00,Arbeidsmarkt Werkgelegenheid voor uitzendkrachten afgelopen half jaar 11 procent hoger,989907754,NRC Media B.V.,,,,Economie,,72,,"AMSTERDAM. De werkgelegenheid voor uitzendkrachten is in de eerste helft van dit
jaar met 11 procent gestegen ten opzichte van de eerste helft van 2014. De omzet
van uitzendbureaus lag 12 procent hoger. Dat blijkt uit cijfers die
brancheorganisatie ABU vanochtend heeft gepubliceerd. Met name de
techniekbranche droeg daar aan bij. Ook over de gehele eerste jaarhelft was er
25 procent meer uitzendwerk beschikbaar voor technici. (ANP)

LANGUAGE: DUTCH; NEDERLANDS"
163515466,2015-07-03T00:00:00,Nieuwe reorganisatie bij BBC: duizend werknemers ontslagen,989907754,NRC Media B.V.,,Door onze redacteurJan Benjamin,,Media,,640,,"Britse publieke omroepDe BBC gaat meer dan duizend banen schrappen. De Britse
omroep krijgt minder geld binnen van het publiek. Mensen kijken en luisteren
liever 'on demand', via internet.

Amsterdam. De Britten noemen het de iPlayer loophole en het is een van de
redenen dat meer dan duizend mensen hun baan verliezen bij de BBC. De  omroep
kondigde gisteren de zoveelste reorganisatie aan; die kost ruim 5 procent van
het personeel hun baan.

Het zit zo: de iPlayer loophole is een maas in de Britse omroepwet. Britten die
live tv kijken en radio luisteren - niet alleen BBC, maar ook andere zenders -
moeten jaarlijks 145,50 pond (205 euro) betalen. Maar mensen die uitsluitend
online en op afroep, on demand, kijken of luisteren, betalen geen
omroepbijdrage. Uitgesteld kijken kan bijvoorbeeld, alleen vanuit het Verenigd
Koninkrijk, met de iPlayer, de BBC's Uitzending gemist.

Tot verrassing van de BBC stappen mensen nu sneller dan verwacht over naar
uitgesteld kijken en luisteren. De iPlayer is een succes, maar bijvoorbeeld ook
videodienst Netflix.

Minder kijk- en luistergeld kost de BBC 150 miljoen pond per jaar aan inkomsten.
De omroep heeft nu zijn budget voor 2016 en 2017 moeten verlagen. De BBC
ontvangt elk jaar 3,6 miljard pond aan kijk- en luistergeld.

Omdat de hoogte van de bijdrage is bevroren sinds 2010 - en de BBC niet wordt
gecompenseerd voor onder meer inflatie - was al bekend dat men moest bezuinigen.
Tot 2017 zou dat al 1,5 miljard pond opleveren. Nu komt daar in elk geval nog 50
miljoen pond bij, maakte BBC-topman Tony Hall gisteren bekend.

Hall wil ruim duizend banen schrappen; ,,een zware boodschap"", zei hij zelf. Bij
de BBC werken in totaal 18.000 mensen. Hij wil onder meer mensen ontslaan bij
ondersteunende afdelingen als personeelszaken en communicatie, diensten
samenvoegen en het aantal bestuurslagen verkleinen. Nu zijn er soms wel tien
managementlagen binnen de omroep.

Maart vorig jaar kondigde Hall aan dat jongerenzender BBC 3 moet sluiten (zie
inzet). Dat moet tientallen miljoenen pond opleveren, dat aan drama en de World
Service wordt besteed. De wereldomroep werd tot 2014 gefinancierd door het
ministerie van Buitenlandse Zaken, maar moet nu worden betaald uit de
omroepbijdrage. In Nederland gebeurde het omgekeerde. De wereldomroep valt hier
nu onder Buitenlandse Zaken.

Het is de eerste keer dat de BBC zo'n gedetailleerde inzage geeft in de
inkomsten uit kijk- en luistergeld. De bijdrage is onderwerp van discussie omdat
de BBC nu onderhandelt over de vernieuwing van het Royal Charter in 2016. Dat
handvest bepaalt de toekomst van de omroep in het Verenigd Koninkrijk en moet
iedere tien jaar worden vernieuwd. De nieuwe regering van premier Cameron zou
onder meer de bijdrage voor ouderen vanaf 75 willen terugbrengen tot nul. Ook
moeten mensen die geen bijdrage betalen niet langer worden vervolgd. Dat kost de
BBC jaarlijks 200 miljoen pond.

Nederland kent geen omroepbijdrage meer. In 2000 werd die afgeschaft. Nu krijgt
de publieke omroep subsidie. De top van de publieke omroep zou, onder
voorwaarden, het kijk- en luistergeld wel weer willen invoeren. Het zou de
omroep hier minder afhankelijk maken van de overheid en meer binding geven met
de kijkers.

BBC kent soms wel tien managementslagen. Dat moet terug naar zeven.

Jongerenzender BBC 3 wordt hoogstwaarschijnlijk een 'online only'-zender, een
videodienst louter op internet.

Toezichthouder BBC Trust ging dinsdag akkoord met de zogenoemde 'publieke
waardetoets' van de dienst.

Er zit veel potentie in een onlinedienst voor kijkers tussen 16 en 34 jaar,
aldus de Trust. De BBC bespaart 30 miljoen pond per jaar.

Het plan de tv-zender te schrappen stuitte op veel verzet van cabaretiers en
andere makers.

In Nederland zijn we nog niet zover. De NPO wil wel een nieuwe portal beginnen:
http://NPO3.nl.

GRAPHIC: De beroemde Chelsea Flower Show in Londen, altijd gecoverd door de BBC.

LANGUAGE: DUTCH; NEDERLANDS"
163515467,2015-07-01T00:00:00,En nu moet de huizenmarkt het weer zelf doen,989907754,NRC Media B.V.,,Door onze redacteurAnne Dohmen,,Economie; Blz. 1,,717,,"Drie vragen overde Nationale Hypotheek Garantie Een ruimere  hypotheekgarantie
moest  huizenkopers in de crisis helpen. Vanaf vandaag worden de normen weer
strenger.

Amsterdam. Een jaar geleden begon het: pósitief nieuws over de woningmarkt.
Langzaam stijgende huizenprijzen. En dus kan er een einde komen aan alle
stimulerende maatregelen die de crisis moesten bestrijden. Geen belastingvrije
schenkingen van een ton meer, bijvoorbeeld. En vanaf vandaag is het maximale
bedrag waarvoor mensen een huis kunnen kopen met  Nationale Hypotheek Garantie
(NHG) opnieuw verlaagd.

Wie zich wil verzekeren tegen een restschuld bij een gedwongen verkoop, kan nu
nog maximaal 245.000 euro lenen. Althans: de kosten van bijvoorbeeld de notaris
en de overdrachtsbelasting, waarvoor de NHG 6 procent  van de koopprijs rekent,
gaan daar nog vanaf.

In 2009 verhoogde de overheid de grens om een huis te kunnen kopen met
hypotheekgarantie tijdelijk van 265.000  naar 350.000 euro. Sinds het herstel
heeft ingezet, gaat dat bedrag stapsgewijs omlaag, tot 225.000 euro vanaf
volgend jaar juli. Heeft de maatregel gewerkt?

1Wat heeft de tijdelijke verhoging betekend voor de huizenmarkt?

Het effect van één maatregel is moeilijk vast te stellen als er veel dingen
tegelijkertijd gebeuren. Zo is de hypotheekrente een stuk lager geworden en
stelt de overheid strengere eisen om een hypotheek te kunnen krijgen. Maar het
tijdelijk verhogen van de NHG-grens   heeft ongetwijfeld bijgedragen aan het
herstel. In economisch zware tijden hebben kopers  behoefte aan extra
zekerheden. Dat blijkt wel uit het feit dat vorig jaar 78 procent van de
woningen binnen de kostengrens (toen nog 265.000 euro) werd gefinancierd met
NHG. Vóór de crisis was dat nog zo'n 60 procent.  De hypotheekgarantie was toen
vooral een middel om korting op de hypotheekrente te krijgen. Die bieden banken
omdat ook zij dan minder risico lopen. Het ,,gevoel van veiligheid"" speelde
volgens Hans André de la Porte van Vereniging Eigen Huis maar een bijrol. ,,Nu
wordt het risico  als je een huis koopt veel sterker gevoeld."" Eigen Huis krijgt
,,heel veel telefoontjes""  van mensen die vragen of het verstandig was een huis
te kopen. ,,Als we dan uitleggen dat NHG een vangnet is bij calamiteiten die je
niet kunt voorzien, zeggen ze vaak: dan ben ik gerustgesteld.""

2Wat gaan huizenkopers merken van de verlaagde NHG?

Vorig jaar werden 123.384 hypotheken afgesloten met hypotheekgarantie, een
stijging van 16 procent vergeleken met een jaar eerder, ook al werd ook in 2013
de NHG-grens al verlaagd. Dat komt vooral door het herstel van de woningmarkt.
Het is dan ook niet waarschijnlijk dat de nu verlaagde grens voor een
hypotheekgarantie het verdere herstel belemmert. De NHG is bedoeld voor starters
met een bescheiden inkomen. Zij  hebben daar ook tijdens de crisis - wellicht
mede dankzij de verhoogde NHG - gebruikt van gemaakt. Vooral de doorstromers
kwamen in problemen: mensen die wilden verhuizen maar hun huidige huis niet
verkocht kregen. Nu die opstopping (deels) is verholpen, het aantal transacties
toeneemt en de rente en overdrachtsbelasting een stuk lager is dan voor de
crisis, redt de woningmarkt het wel weer op eigen kracht.

Het is uiteraard wél jammer voor mensen die rentekorting mislopen omdat ze een
huis kopen voor meer dan 245.000 euro. Al valt ook die schade wel mee: het
verschil in rentekosten met en zonder NHG wordt steeds kleiner, doordat banken
steeds lagere kortingen bieden.

3Verhuizen met een restschuld is  makkelijker door nieuwe NHG-regels. Waarom
doet niemand dat?

Nog altijd staan bijna een miljoen huizen 'onder water': de woningwaarde is
lager dan de hypotheekschuld. Sinds 1 januari 2014 kan een restschuld  op een
een hypotheek met NHG meegefinancierd worden in een nieuwe hypotheek met NHG.
Dat deden vorig jaar slechts 437 mensen. Dat komt doordat de banken huiverig
blijven voor het financieren van een restschuld: de nieuwe lening wordt dan een
stuk hoger dan de waarde van de nieuwe woning. Risico's als
arbeidsongeschiktheid of overlijden van de partner zijn weliswaar gedekt, maar
het risico op wanbetaling niet. Bovendien verhoogt het afbetalen van een
restschuld bovenop een nieuwe hypotheek ook de maandlasten. Dus wachten veel
mensen met verhuizen - in de hoop dat de prijzen blijven stijgen.

LANGUAGE: DUTCH; NEDERLANDS"
163515468,2015-07-01T00:00:00,Dader aanslag in Tunesië kreeg training in IS-kamp,989907754,NRC Media B.V.,,Door onze redacteurToon Beemsterboer,,Buitenland,,664,,"LibiëDe student die vrijdag 38 toeristen doodschoot, werd in hetzelfde kamp in
Libië getraind als de daders van de aanslag bij het Bardomuseum.

Amsterdam.  Er is mogelijk een verband tussen de twee terroristische aanslagen
die onlangs zijn gepleegd op toeristen in Tunesië.  De student die vrijdag 38
toeristen doodschoot op het strand in Sousse, heeft training gehad in hetzelfde
kamp in Libië als de daders van de aanslag bij  het Bardomuseum  in maart.
Sterker nog, ze waren er rond dezelfde tijd. Dat heeft een hoge Tunesische
veiligheidsfunctionaris gisteren gezegd.

De burgeroorlog in Libië vormt een toenemende bedreiging  voor de stabiliteit
van Tunesië. Vanuit het wetteloze Libië kunnen radicaal-islamitische groepen  in
alle vrijheid  aanslagen in Tunesië beramen. Het land is aantrekkelijk omdat
centraal gezag ontbreekt en er   veel mogelijkheden zijn om geld te verdienen
aan olie en de smokkel van mensen, wapens en sigaretten. En met miljoenen
werkloze jongeren in Libië en Tunesië zijn er genoeg potentiële rekruten.

De daders van de aanslagen in Sousse en Tunis konden ongemerkt  de grens met
Libië oversteken. De   autoriteiten hebben grote moeite om de 200 kilometer
lange grens   te bewaken.   Tunesië is de afgelopen jaren overspoeld met wapens
die afkomstig zijn uit de depots van de vermoorde Libische leider Moammar
Gaddafi. De   Tunesische autoriteiten zijn  niet tegen de smokkelaars
opgewassen. Vorig jaar  reden honderd vrachtwagens op hoge snelheid Tunesië
binnen ondanks verzet van de grenspolitie in Ras Jdeir. Vermoedelijk vervoerden
ze wapens.

Na een aanslag wordt de grens voor even gesloten en wordt de bewaking opgevoerd.
Maar permanente sluiting is onmogelijk. Duizenden mensen steken dagelijks de
grens over, om handel te drijven of familie te bezoeken. De afgelopen jaren zijn
honderdduizenden Libiërs vanwege de burgeroorlog naar Tunesië gevlucht. Velen
gaan regelmatig terug als het veilig genoeg is.

Libië werkt als een magneet op geradicaliseerde Tunesische jongeren. Tunesië
worstelt sinds de revolutie in 2011 met   terrorisme. Er zijn   3.000 Tunesiërs
naar Syrië en Irak vertrokken om te vechten voor radicaal-islamitische
rebellengroepen, vooral  voor de Islamitische Staat (IS). Een disproportioneel
groot aantal voor een land met 11 miljoen inwoners.

De meesten zijn via Libië gereisd, waar ze  training hebben gekregen alvorens ze
op het vliegtuig stapten. Tegenwoordig blijven de meeste jongens die op jihad
gaan   hangen in Libië. Ze sluiten zich aan bij de fundamentalistische milities
die vechten tegen de Libische regering  of bij meer radicale groepen zoals IS.
Enkele honderden zouden zijn teruggekeerd naar Tunesië, mogelijk om aanslagen te
plegen.

De dader van de aanslag in Sousse  is geïdentificeerd als de 24-jarige
Seifeddine Rezgui, die werktuigbouwkunde studeerde aan de universiteit van
Kairouan. In januari vertrok hij stilletjes uit zijn geboortestad  en glipte  de
grens met Libië over. Rezgui kwam terecht in  het westelijke Sabratha, een van
de best bewaarde steden uit de Romeinse tijd dat beroemd is vanwege zijn
schitterend geconserveerde amfitheater.

In een nabijgelegen legerbasis had IS een trainingkamp   opgezet. Daar zouden
Rezgui en de twee Tunesiërs die een bloedbad aanrichtten bij het  Bardomuseum
training hebben gekregen. Het is onduidelijk of ze in dezelfde groep zaten en of
ze handelden op bevel van IS. Beide aanslagen zijn wel opgeëist door de  groep.

Het is onduidelijk hoeveel hulp de dader van de aanslag in Sousse heeft gehad.
Zeven mensen zijn opgepakt op verdenking van medeplichtigheid. De politie is
bezig met een klopjacht op    twee andere vermeende handlangers die nog
voortvluchtig zijn.

Gisteren werden in het hele land posters verspreid  van Rafik al-Tayari, een
24-jarige  manager uit Tunis, en Mohammed al-Charadi, een 23-jarige student uit
Bizerte. De politie gaat ervan uit dat ze gewapend zijn.

Libië werkt als een magneet op geradicaliseerde Tunesische jongeren

LANGUAGE: DUTCH; NEDERLANDS"
163515470,2015-06-26T00:00:00,film Magic Mike,989907754,NRC Media B.V.,,,,Media,,87,,"Channing Tatum speelt Mike, een handige jongen die overdag werkt als dakdekker
en 's avonds als stripper zijn imposante fysiek uitstalt in een club vol
joelende vrouwen die enthousiast bankbiljetten in zijn slip stoppen. Wat hij
eigenlijk wil is meubels maken, maar de bank wil hem geen krediet geven. Mike
neemt de 19-jarige werkloze Adam (Alex Pettyfer) op sleeptouw en bezorgt hem een
baantje in de door Dallas (Matthew McConaughey) gerunde stripclub.

Het vervolg, Magic Mike XXL, draait vanaf 2 juli in de bioscoop.

LANGUAGE: DUTCH; NEDERLANDS"
163515471,2015-06-26T00:00:00,omscholingsproject Werklozen in de ICT,989907754,NRC Media B.V.,,,,Amsterdam,,63,,"De Hogeschool van Amsterdam begint samen met de gemeente en uitzendbureau
Randstad een project om 180 hoog opgeleide  werklozen  om te scholen naar een
carrière in de softwareontwikkeling.  Vanaf deze week kunnen geïnteresseerden
zich aanmelden. Het traject  duurt een jaar en   bestaat uit een theoretisch  en
een praktijkgedeelte (vijf versus zes maanden, kosten 1.000 euro).

LANGUAGE: DUTCH; NEDERLANDS"
163515472,2015-06-24T00:00:00,werklozen; 2.828,989907754,NRC Media B.V.,,,,Media,,51,,"Er zaten vorige maand 2.828 journalisten werkloos thuis, blijkt uit cijfers van
het UWV. Dat meldde Villamedia gisteren. Tussen  juni 2014 en mei 2015 steeg het
aantal werkzoekers in de journalistiek met 6,4 procent. Nederland telt zo'n
15.000 journalisten. Daarvan zit nu bijna eenvijfde werkloos thuis.

LANGUAGE: DUTCH; NEDERLANDS"
163515473,2015-06-24T00:00:00,[Arbeidsmarkt DEN HAAG. De Nederlandse arbeidsmarkt...]*,989907754,NRC Media B.V.,,,,Economie; Blz. 1,,96,,"Arbeidsmarkt

DEN HAAG. De Nederlandse arbeidsmarkt is in de eerste drie maanden van dit jaar
stilgevallen. Het Centraal Bureau voor de Statistiek (CBS) maakte vanochtend
bekend dat de werkgelegenheid op hetzelfde niveau lag als in het vierde kwartaal
van 2014, terwijl bij een eerdere raming nog een toename met 6.000 banen werd
gemeld. In vergelijking met het eerste kwartaal van 2014 nam de werkgelegenheid
in de eerste drie maanden van dit jaar wel toe. Volgens het CBS waren er 71.000
meer werknemers en zelfstandigen aan de slag. (ANP)

* Vervangende titel / Replacement title

LANGUAGE: DUTCH; NEDERLANDS"
164107230,2015-07-07T00:00:00,Na het feest van winnend 'Nee' volgt de kater,8,Algemeen Dagblad,,BOB VAN HUËT,,Nieuws; Blz. 5,,431,,"Hoe nu verder?


De euforie onder vooral de 100.000 jongste Griekse kiezers die voor de eerste
keer hun zegje mochten doen, bleek van korte duur. Brussel heeft beleefd kennis
genomen van hun puberidealen en het feit dat 61 procent van de Grieken het
'ontwerpakkoord' voor een nieuwe schuldenregeling afwijst.



Dat sommige feestvierders van het Syntagmaplein zouden opstaan in een mooiere
wereld, bleek een misvatting. De helft van de Griekse jeugd blijft werkloos,
zonder vooruitzichten. En hun cultheld, de hippe minister van Financiën, Yannis
Varoufakis, ruimde onverwacht het veld. Daar kwam later op de dag nog bij dat de
banken - anders dan toegezegd - vandaag én woensdag dicht zullen blijven om de
gevreesde bankrun te voorkomen. Een ander veeg teken is dat de papiervoorraden
van de grote kranten opraken. Tot zondag zouden ze kunnen uitkomen. Het is te
raden welke toon de grote kranten gaan aanslaan die veelal in handen zijn van
aan rechtse partijen gelieerde oligarchen die alles wat van links komt haten.

Ondertussen kunnen geldautomaten vaak nog uitsluitend één briefje van 50
leveren. Het dagmaximum van 60 euro is lastig haalbaar bij gebrek aan briefjes
van 20. Katharina, nucleair medicus, in een groot Atheens ziekenhuis, zegt dat
ze over juni haar salaris heeft gehad. Maar ze vreest met haar collega's voor
volgende week. Ambtenaren worden in Griekenland altijd rond de 12de van de maand
betaald. Als dat niet gebeurt en een half miljoen onbetaalde en vanwege
salariskortingen toch al kwade ambtenaren de straat op gaan, krijgt de ME van
Athene overwerk. Het ziekenhuis functioneert, zegt Katharina. Maar de krappe kas
doet zich meer en meer voelen bij het inkopen van bijvoorbeeld medicijnen. ,,Ik
hoop echt dat ze er snel uitkomen.""

Er is ongerustheid onder de ouderen die moeilijk aan geld kunnen komen. Niet
alleen onder Griekse, maar ook onder de duizenden Britse pensionado's die op de
eilanden wonen. De alleroudsten hebben slechte herinneringen aan
voedselrantsoenen en alle ellende. In het Britse parlement werd gisteren
gevraagd of premier Cameron een noodplan heeft blutte landgenoten van cash te
voorzien. ,,Dat was er,'' aldus een regeringswoordvoerder die hoopte dat het
noodplan niet nodig was. Gaan Britse vliegtuigen straks geldpakketjes droppen
boven Kreta?

Bij rechts - dat jarenlang meedeed aan corruptie en Tsipras nu cynische lesjes
leert - groeit de irritatie over 'communisten' die het land naar de knoppen
helpen. Dat Tsipras met Poetin belde viel verkeerd.

Bij rechts groeit de irritatie dat links het land ruïneert




VIEW ORIGINAL PAGE:

LANGUAGE: DUTCH; NEDERLANDS"
164107231,2015-07-06T00:00:00,'We kozen tussen slecht en slechter',8,Algemeen Dagblad,,,,Nieuws,,847,,"griekenland | referendum over de schuldencrisis verdeelt de grieken meer dan de
uitslag doet vermoeden

Een bejaarde met een stok sleept zich stapje voor stapje het stembureau binnen.
Zijn vrouw houdt de andere hand vast. Ze moeten wachten. Binnen staat een nog
oudere man al zo lang achter het blauwe gordijntje, dat ze achter de tafel van
het stembureau ongerust worden. ,,Gaat het goed, meneer?''

Het fragiele tafereel is ongemakkelijk voor het rijtje vroege kiezers van
kiesdistrict 1502 in de wijk Ilissia aan de oostkant van Athene. De oudsten zijn
ongerust, bang voor morgen en gemobiliseerd voor een tactisch referendum waar
niemand op zat te wachten.

De man achter het gordijntje heeft 'ja' gestemd, zegt zijn dochter. 'Nai'. Hij
zal er vanavond niet beter door slapen, want een ruime meerderheid van de
stemmen gaat naar 'oxi' (nee). Ofwel de Grieken verwerpen 'het ontwerpakkoord
dat door de Europese Commissie, de Europese Centrale Bank en het Internationaal
Monetair Fonds (IMF) in de Eurogroep van 25 juni naar voren is gebracht', zoals
het ingewikkeld was geformuleerd. En dat was nog maar deel 1 van een
gecompliceerde referendumvraag die in het Grieks 72 woorden telde.

Stem 'nee', dat was het dringende advies van de regeringscoalitie rond het
links-radicale Syriza van premier Tsipras. Diens goeroe, minister van Financiën,
Yannis Varoufakis, sprak zelfs van 'terrorisme van Brussel dat de Grieken bang
wilde maken met een Grexit. Hij dreigde af te treden bij een 'ja'. Dat hoeft dus
niet. Zijn iconische motor blijven we dus nog wel even zien.

Vasilis Papaioannou (66) heeft de hele dag buiten het stemlokaal gezeten dat
normaliter een activiteitencentrum voor bejaarden is. Om de paar uur gaat hij
binnen kijken naar de opkomst. Uiteindelijk is die dik boven de 60 procent.

De OXI-sticker op zijn overhemd verraadt zijn belang. Hij is een van de
Syriza-kopstukken in de wijk en kijkt toe of alles volgens de regels verloopt.
,,We winnen: 55 procent,'' voorspelt Vasilis vooraf. De oud-socialist is blij
als tegen half tien 61 procent 'Nee' heeft gestemd. Ook het landelijke beeld
gaat die kant op. Maar nu? ,,Ik hoop op veranderingen, maar veel mensen zijn
bang dat het allemaal niets uithaalt. We vechten tegen banken.''

Radicale jongeren

Hij hoopt dat links bescheiden zal zijn in de feestvreugde. ,,Het probleem is
dat we erg veel radicale jongen in de gelederen hebben. Vol idealen, niet
ervaren, compromisloos. Sommigen hebben nog nooit gestemd. Ze zetten wel de
toon.''

Ilissia is het arme zusje van het nabijgelegen 'Hilton' (achter het gelijknamige
hotel) en huisvest een doorsnee van de hoofdstedelingen. 37 procent van de wijk
stemde bij de parlementsverkiezingen van eerder dit jaar op Syriza. Opmerkelijk,
aangezien gematigde partijen hier altijd thuisvoordeel hadden.

In de dagelijks geopende buurtsupermarkt baalt de caissière dat ze niet naar
haar geboorte-eiland Kreta kon om te stemmen. Ze is 24, gediplomeerd accountant
en spreekt goed Engels. Maar ander werk dan barcodes scannen was er niet. De
meesten van haar vrienden zijn werkloos, geëmigreerd of denken aan vertrekken.
Ze kent niemand van haar generatie die 'ja' stemt.

,,We moesten kiezen tussen slecht en slechter,'' zegt een man die als een van de
laatsten uit het stembureau komt. Ze zaten er al mee in de Griekse mythologie,
de zeevarenden die door een gevaarlijk nauwe passage moesten. Lieten ze zich
verslinden door het zeemonster Scylla of in de diepte zuigen door de niet minder
verschrikkelijke Charybdis? Zo voelen velen het in kiesdistrict 1502.

Anno 2015 heeft Scylla voor menigeen de kop van Eurogroepvoorzitter Jeroen
Dijsselbloem en is Charybdis de rebellenclub van premier Alexis Tsipras, die
volgens verbitterde 'ja'-stemmers nu het hele land omlaag trekt.

Dijsselbloem had zich wat barmhartiger mogen tonen, zegt de late kiezer. ,,We
zijn aan het verdrinken. En wat doet hij? Hij biedt hulp op voorwaarde dat we
over 3 maanden een nier afstaan.''

In het laatste referendum (1973) dat de Grieken voorgelegd kregen, moesten ze
kiezen tussen monarchie of republiek. Het werd het laatste met een
overweldigende 78 procent. Nu is het land wat minder uitgesproken en meer
verdeeld dan op het oog lijkt met deze uitslag. Velen zijn meegegaan in de bluf
van Varoufakis, stemmen op hoop van zegen, bekennen niet echt kleur.

Voor kiezers onder de 40, vooral vrouwen in de steden, is de maat vol. Zij
hebben niets meer te verliezen na al die bezuinigingen en ontslagen.
Daartegenover de 50-plussers die ook lijden, maar vaak een appeltje voor de
dorst hebben en bang zijn voor een toekomst buiten de EU.

Communisten

Het platteland denkt overwegend conservatief en vreest de communisten van
weleer. ,,Dit referendum was veel te ingewikkeld voor gewone mensen,'' zegt een
man op een terras. ,,We moesten stemmen over een Europees voorstel van 2 weken
geleden waarvoor de regering is weggelopen maar wat niet het laatste bod was.
Niemand weet wat er echt op tafel lag.''

Veel mensen zijn bang dat het allemaal niets uithaalt (-Vasilis Papaioannou)




VIEW ORIGINAL PAGE: ,

GRAPHIC: De feestvreugde was groot gisteravond onder de nee- stemmers in het
centrum van Athene.
FOTO AFP
Ook deze kiezers staken hun blijdschap niet onder stoelen of banken.
FOTO GETTY IMAGES

LANGUAGE: DUTCH; NEDERLANDS"
164107232,2015-07-02T00:00:00,Deeleconomie begint ook hier aan te slaan,8,Algemeen Dagblad,,NATASJA DE GROOT,,Economie; Blz. 22,,291,,"De Nederlandse deeleconomie is bezig aan een snelle opmars. Vorig jaar maakten
ruim 550.000 huishoudens gebruik van allerlei sites en apps om hun spullen tegen
betaling met elkaar te delen.

Dit jaar loopt dat op tot zo'n miljoen deelnemers , zo concludeert het
Economische Bureau van ING. Met name onder 35-minners, hoge inkomens en hoog
opleidingsniveau begint de deeleconomie aan te slaan. Bij de meeste aanbieders
spelen idealistische motieven een rol; om verspilling tegen te gaan. Consumenten
die de spullen lenen, doen dat vooral omdat ze goedkoper uit willen zijn. Het
rapport laat ook zien dat slechts een klein deel profiteert van de deeleconomie;
10 procent haalt zo'n 80 procent van de opbrengsten binnen. Dat is bijvoorbeeld
zo bij huizenbezitters die tijdelijk hun woning ter beschikking stellen. Zij
verdienen daar soms duizenden euro's per jaar mee. Terwijl de overige 90 procent
van de aanbieders een paar tientjes per jaar opstrijkt met het delen van
gereedschap, boeken en dergelijke. In vergelijking met andere Europese landen
loopt Nederland nog wel behoorlijk achter. In Spanje, Italië en Engeland wordt
flink verdiend aan de deeleconomie. Dat het hier wat langzaam groeit, hangt
volgens ING-econoom Senne Janssen samen met onze gehechtheid aan eigendommen.
Een andere verklaring is mogelijk dat hier de financi-ele noodzaak om te delen
minder groot is dan in Zuid-Europese landen. Overigens bestaat er wel wat
verschil van mening over wat de deeleconomie omvat. ING hanteert de definitie
dat het gaat om spullen die tijdelijk worden uigeleend, niet worden benut en dat
er een betaling tegenover staat. Volgens sommigen gaat de deeleconomie ook over
diensten en spullen die gratis af te halen zijn.




VIEW ORIGINAL PAGE:

GRAPHIC: Via Snappcar kunnen auto's worden gedeeld.
FOTO ANP

LANGUAGE: DUTCH; NEDERLANDS"
164107233,2015-07-02T00:00:00,'Zonnekoning' van Holland Casino keihard onderuit,8,Algemeen Dagblad,,PETER WINTERMAN,,Nieuws; Blz. 13,,610,,"Extravagante levensstijl zet kwaad bloed bij personeel

De topman van Holland Casino moet het veld ruimen. Hij is betrapt op misbruik
van zijn creditcard. Werknemers zijn er niet rouwig om: eindelijk zijn ze
verlost van hun 'flamboyante zonnekoning'.

Op 2 juni is het feest bij strandclub WIJ in Scheveningen. Met bussenvol wordt
personeel van Holland Casino naar de badplaats gereden, vanuit het hele land.
Volop eten, drank en muzikale acts: de sfeer is uitgelaten. Na 2 jaar van
keiharde bezuinigingen - en ruim 500 ontslagen - gaat het weer goed met de
staatsonderneming. Holland Casino maakt winst, nadat het in 2013 nog langs de
rand van de afgrond scheerde.

Honderden werknemers staan op de dansvloer als een 'mystery guest' het podium
opkomt. De rijzige man, in groene blouse, gaat achter de draaitafel staan. Hij
gooit zijn armen in de lucht en zweept de zaal op met harde beats. Opeens wordt
hij herkend. De diskjockey is Willem-Jan van den Dijssel (56), sinds twee jaar
CEO van Holland Casino. ,,De sfeer veranderde meteen,"" vertelt een medewerker.
,,Collega's stopten met dansen en liepen weg.""

Het beeld is tekenend: Van den Dijssel is op z'n zachtst gezegd niet geliefd
onder zijn werknemers. ,,Hij smeet met geld en leed een luxeleventje, terwijl
het personeel jarenlang heeft moeten sappelen,'' zegt Henk van Engelen,
vakbondsbestuurder van de Algemene Bond Casinopersoneel (ABC).

Gisteren viel het doek voor de interim-CEO. Holland Casino bracht naar buiten
dat Van den Dijssel privé-uitgaven heeft gedaan met zijn zakelijke creditcard.
,,Dat is in strijd met de interne regels van Holland Casino,"" zegt een
woordvoerder. Om hoeveel geld het gaat en welke privé-aankopen hij precies deed,
wil het staatscasino niet zeggen. Volgens de woordvoerder heeft Van den Dijssel
zelf besloten om zijn biezen te pakken. ,,Hij kan niet meer de voorbeeldrol
vervullen die van een bestuursvoorzitter wordt verwacht."" Op 1 augustus vertrekt
hij.

Maar vervulde Van den Dijssel de afgelopen jaren wel een 'voorbeeldrol'? Nee,
zeggen vakbonden en werknemers tegen het AD. ,,Het eerste wat hij deed, was de
Mercedes van zijn voorganger inruilen voor een kapitale Porsche Panamera,"" zegt
vakbondsbestuurder Van Engelen. ,,Daarmee reed hij langs alle casino's om de
werknemers slecht nieuws te brengen.""

Als hij even later in een videoboodschap laat weten dat Holland Casino 'bijna
failliet' is, slaat de vlam in de pan. ,,Hij vergeleek de situatie bij Holland
Casino met die van het failliete busbedrijf OAD,"" zegt Huug Brinkers van vakbond
De Unie. ,,Dat sloeg helemaal nergens op. Holland Casino had nog genoeg reserves
in kas. Gasten bleven door de onheilsboodschap weg.''

Loondienst

Van den Dijssel staat bekend als ondernemer pur sang, met belangen in beheer- en
beleggingsmaatschappijen. ,,Hij is nooit in loondienst geweest bij Holland
Casino,"" bevestigt Holland Casino. Zijn salaris van 264.000 euro factureerde hij
via een eigen bv. Door die constructie moest Holland Casino in 2014 zo'n 50.000
euro extra btw-kosten betalen.

Van den Dijssel krijgt alle steun vanuit het ministerie van Financiën, omdat
Holland Casino eindelijk weer winst maakt. ,,Maar je kunt je afvragen of het
dankzij of ondánks de inzet van Van den Dijssel is dat het goed gaat met het
bedrijf,"" stelt vakbondsman Van Engelen.

Zelf weigert Van den Dijssel commentaar. ,,Hij heeft een succesvolle
reorganisatie doorgevoerd en dus heeft hij zeer goed gefunctioneerd,"" zegt zijn
woordvoerder. ,,We vinden het heel jammer dat er blijkbaar zoveel persoonlijke
wrok leeft.""

Hij ruilde de Mercedes van zijn voorganger in voor een dure Porsche (-Henk van
Engelen)




VIEW ORIGINAL PAGE:

GRAPHIC: Willem-Jan van den Dijssel weigert commentaar. Volgens zijn
woordvoerder is het jammer dat er 'blijkbaar zoveel persoonlijke wrok leeft'.
FOTO MARCO DE SWART

LANGUAGE: DUTCH; NEDERLANDS"
164107234,2015-06-30T00:00:00,VRE-besmettingen in Helmonds ziekenhuis,8,Algemeen Dagblad,,,,Stad en Land; Blz. 1,,132,,"Vijf patiënten van het Helmondse Elkerliek ziekenhuis dragen de bacterie
Vancomycine-Resistente Enterokok (VRE) bij zich. Twee van hen liggen nog in het
ziekenhuis. Dit blijkt uit het onderzoek dat het ziekenhuis heeft ingesteld na
een onverwachte ontdekking van VRE bij een patiënt op de intensive care. Honderd
al ontslagen patiënten die op de IC hebben gelegen worden vandaag gebeld. De
twee besmette patiënten liggen alleen op een kamer. Voor de verpleging van deze
patiënten gelden voor medewerkers speciale maatregelen. De VRE is een
darmbacterie die geen kwaad kan voor gezonde mensen. Bij ernstig zieke en
verzwakte patiënten kan de bacterie infecties veroorzaken die moeilijk
behandelbaar zijn. De bacterie is namelijk ongevoelig voor gangbare antibiotica.




VIEW ORIGINAL PAGE:

LANGUAGE: DUTCH; NEDERLANDS"
164107235,2015-06-30T00:00:00,Plan voor belastingen spat uiteen,8,Algemeen Dagblad,,TOBIAS DEN HARTOG EN JAN HOEDEMAN,,Nieuws; Blz. 1,,292,,"D66 trekt stekker eruit

Het belastingoverleg van het kabinet is gisteravond uiteen gespat: D66 trok na 2
uur de conclusie dat er voor de partij te weinig te halen valt. Hiermee is één
van de grootste hervormingsplannen van het kabinet-Rutte voorlopig van tafel.

Partijleider Alexander Pechtold sprak achteraf van 'te weinig ambitieuze
plannen'. ,,Ik was teleurgesteld over de werkgelegenheid, de vergroening is een
lachtertje en men verzuimt om echt te hervormen.''

D66 ging toch al mokkend en morrend aan tafel, terwijl de partij cruciaal is om
het plan aan een meerderheid te helpen. Iedereen sprak al van een gebrek aan
vertrouwen. Na 2 uur van overleg overviel D66 de rest door op te stappen.

VVD en PvdA briesten na het overleg op het ministerie van Financiën openlijk dat
Pechtold een bom onder de onderhandelingen had gelegd. Eerst liet Pechtold
iedereen een rondje maken, maar toen het zijn beurt was, gaf hij er de brui aan.


Pechtold voelde zich in de hoek gedreven, omdat hij samen met de hervormingen
ook verantwoordelijk zou worden gemaakt voor een btw-verhoging. Nu zullen PvdA
en VVD hem wegzetten als de-man-die-de-hervormingen-om-zeep-hielp.

Aanpakken

Volgens minister Eric Wiebes (Financiën) waren de andere partijen - GroenLinks,
SGP en ChristenUnie - wel van plan verder te praten. ,,We hadden ingezet op
vereenvoudigen van het belastingstelsel en meer banen. Er heerste een sfeer van
aanpakken. De agenda's werden al getrokken, dan is het jammer als een van de
partijen opstapt.''

Het klappen van het overleg is een gevoelige nederlaag voor premier Rutte. Al
maanden hamerde hij er juist steeds nadrukkelijker op dat de belastingherziening
een belangrijk deel van zijn nalatenschap als premier moest worden.




VIEW ORIGINAL PAGE:

LANGUAGE: DUTCH; NEDERLANDS"
164107236,2015-06-29T00:00:00,Fijn padvindersgevoel was weer even terug,8,Algemeen Dagblad,,,,Nieuws,,527,,"Column Marjan Berk


Dat piepkleine pitje van hoop op betere milieutijden, dat bijna werd uitgeblazen
door de grote hoeveelheden gruwelijk wereldnieuws over afgehakte hoofden,
vermoorde badgasten, ontplofte gasflessen, grote aantallen bootvluchtelingen,
waarbij nogal wat landen de andere kant opkeken en het verdomden hen op te
nemen, dat pitje hoop flakkerde op toen Angela Merkel haar been stijf hield. Ze
decreteerde namelijk dat de aarde nooit meer mocht opwarmen dan ten hoogste 2
graden extra in 2020, zodat ze niet zou veranderen in een grote droge woestijn,
omspoeld door een verhoogde zeespiegel. Ik heb altijd een groot zwak gehad voor
Frau Angela, die de meest efficiënte garderobe heeft van alle vrouwen die ik
ken: 64 jasjes van het zelfde model in alle kleuren van de regenboog, die ze
consequent draagt op één en dezelfde zwarte wollen broek. Hiermee laat ze
Hillary Clinton achter zich, hoewel zij ook haar best doet met dat ene model
broekpak.



Want ziedaar! Vorige week was daar Marjan Minnesma van Urgenda, die de
Nederlandse staat aanklaagde wegens het niet behartigen van het welzijn van haar
burgers door zich achteloos te gedragen tegen de enorme CO2 -uitstoot in ons
land. De rechter besloot dat deze uitstoot moest verminderen met minstens 25
procent tegen 2020. Gezien in het licht van de vaderlandse achterstand wat
betreft die CO2 -uitstoot, waarin ons land op de laagste plaats (4 procent!) in
Europa staat, lijkt mij dat een opdracht waaraan we gisteren hadden moeten
beginnen. Ik keek tijdens de uitspraak naar de rechter. Mijn vrolijke opwinding
nam per seconde toe en de vreugde die Marjan Minnesma uitstraalde en de tot
tranen toe geroerde advocaat die namens Urgenda de zaak aanhangig had gemaakt in
de armen deed sluiten, maakte mij ook huppelend van geest. Het was of er voor
het menselijk ras nog een toekomst te winnen zou zijn.

Later zag ik mevrouw Minnesma nog een gedetailleerd plan ontvouwen over
werkgelegenheid die zou ontstaan door het milieuneutraal maken van ongeveer alle
huizen in Nederland. En toen ik nieuwsgierig eens even flink ging googelen op de
site van Urgenda en op de bruine bonenbende stuitte, in het kader van minder of
geen vlees en tóch gezond en eiwitrijk voedsel eten, kreeg ik mijn reeds lang
verloren idealistisch, vrolijk padvindstersgevoel weer helemaal terug. Wij
kunnen allemaal meedoen, we hoeven niet werkeloos toe te zien hoe het met de
wereld de verkeerde kant uit gaat.

Volgens de rechter is een wereldwijde reductie van CO2 nodig. Nederland kan zich
er volgens hem niet achter verschuilen dat ook andere landen de doelstellingen
niet halen. Ons land moet zijn reductie van 25 tot 40 procent dan ook halen.

Minnesma: ,,Een effectieve manier om meer duurzame energie te produceren is het
opheffen van de splitsingswet, waardoor de energiebedrijven zich hebben moeten
splitsen in producenten en netwerkbeheerders. Die netwerkbedrijven zouden
miljoenen willen investeren in zon en wind, maar mogen dat volgens de wet niet.
Je zult verbaasd zijn wat er allemaal kan gebeuren als dat geld mag worden
ingezet!

Vreugde na uitspraak maakte mij ook huppelend van geest




VIEW ORIGINAL PAGE: ,

LANGUAGE: DUTCH; NEDERLANDS"
164107237,2015-06-29T00:00:00,Fijn padvindersgevoel was weer even terug,8,Algemeen Dagblad,,MARJAN BERK,,Nieuws; Blz. 6,,523,,"COLUMN MARJAN BERK


Dat piepkleine pitje van hoop op betere milieutijden, dat bijna werd uitgeblazen
door de grote hoeveelheden gruwelijk wereldnieuws over afgehakte hoofden,
vermoorde badgasten, ontplofte gasflessen, grote aantallen bootvluchtelingen,
waarbij nogal wat landen de andere kant opkeken en het verdomden hen op te
nemen, dat pitje hoop flakkerde op toen Angela Merkel haar been stijf hield. Ze
decreteerde namelijk dat de aarde nooit meer mocht opwarmen dan ten hoogste 2
graden extra in 2020, zodat ze niet zou veranderen in een grote droge woestijn,
omspoeld door een verhoogde zeespiegel. Ik heb altijd een groot zwak gehad voor
Frau Angela, die de meest efficiënte garderobe heeft van alle vrouwen die ik
ken: 64 jasjes van het zelfde model in alle kleuren van de regenboog, die ze
consequent draagt op één en dezelfde zwarte wollen broek. Hiermee laat ze
Hillary Clinton achter zich, hoewel zij ook haar best doet met dat ene model
broekpak.



Want ziedaar! Vorige week was daar Marjan Minnesma van Urgenda, die de
Nederlandse staat aanklaagde wegens het niet behartigen van het welzijn van haar
burgers door zich achteloos te gedragen tegen de enorme CO2 -uitstoot in ons
land. De rechter besloot dat deze uitstoot moest verminderen met minstens 25
procent tegen 2020. Gezien in het licht van de vaderlandse achterstand wat
betreft die CO2 -uitstoot, waarin ons land op de laagste plaats (4 procent!) in
Europa staat, lijkt mij dat een opdracht waaraan we gisteren hadden moeten
beginnen. Ik keek tijdens de uitspraak naar de rechter. Mijn vrolijke opwinding
nam per seconde toe. De vreugde die Marjan Minnesma uitstraalde en die haar de
tot tranen toe geroerde advocaat van Urgenda in de armen deed sluiten, maakte
mij ook huppelend van geest. Het was alsof er voor het menselijk ras toch nog
een toekomst te winnen zou zijn.

Later zag ik mevrouw Minnesma nog een gedetailleerd plan ontvouwen over
werkgelegenheid die zou ontstaan door het milieuneutraal maken van ongeveer alle
huizen in Nederland. En toen ik nieuwsgierig eens even flink ging googelen op de
site van Urgenda en op de bruine-bonenbende stuitte, in het kader van minder of
geen vlees en tóch gezond en eiwitrijk voedsel eten, kreeg ik mijn reeds lang
verloren idealistisch, vrolijk padvindstersgevoel weer helemaal terug. Wij
kunnen allemaal meedoen, we hoeven niet werkeloos toe te zien hoe het met de
wereld de verkeerde kant uit gaat.

Volgens de rechter is een wereldwijde reductie van CO2 nodig. Nederland kan zich
er volgens hem niet achter verschuilen dat ook andere landen de doelstellingen
niet halen. Ons land moet zijn reductie van 25 tot 40 procent dan ook halen.

Minnesma: ,,Een effectieve manier om meer duurzame energie te produceren is het
opheffen van de splitsingswet, waardoor de energiebedrijven zich hebben moeten
splitsen in producenten en netwerkbeheerders. Die netwerkbedrijven zouden
miljoenen willen investeren in zon en wind, maar mogen dat volgens de wet niet.
Je zult verbaasd zijn wat er allemaal kan gebeuren als dat geld mag worden
ingezet!

Vreugde na uitspraak maakte mij ook huppelend van geest




VIEW ORIGINAL PAGE:

LANGUAGE: DUTCH; NEDERLANDS"
164107238,2015-06-27T00:00:00,Dat is een aansporing tot daluren-suïcide,8,Algemeen Dagblad,,VINCENT BIJLO,,Nieuws; Blz. 12,,477,,"COLUMN


Dat had Hans de Boer dus niet moeten zeggen, dat hoogopgeleiden best asperges
kunnen steken. Het heeft criminelen op ideeën gebracht. Blijkbaar zit er nu al
geen brood meer in de babymelkpoedercriminaliteit, want wat lees ik in de krant
van gisteren: ,,Velden met witte goud leeggeroofd."" Gewetenloze criminelen slaan
toe in Elslo en Helvoirt. Tijd voor hangsloten op asperges.



Zoals bekend betreurt De Boer de commotie die zijn uitspraak heeft veroorzaakt.
Zo zeg je dat, vandaag de dag. Je betreurt de uitspraak zelf niet, die houd je
fier overeind. Je zegt wel dat het achteraf, met de kennis van nu - daar heb je
hem weer - beter zou zijn geweest andere bewoordingen te kiezen.

Dat zei ook Pier Eringa, de nieuwe topman van Prorail. Hij deed donderdag,
tijdens een betoog over vertragingen op het spoor, de uitspraak: ,,Als ik na een
zelfmoord een sms'je krijg denk ik: verdorie, waarom niet een minder druk
tijdstip uitgekozen."" Dat is een aansporing tot daluren-suïcide. Een grap. Geen
slechte grap, moet ik als cabaretier zeggen. Een harde grap, dat zeker, die nut
heeft. Zo'n grap bezweert je angst voor het verschrikkelijke idee dat mensen zo
wanhopig zijn dat er nog maar één ding op zit: je voor de trein werpen. Als
cabaretier mag je die grap maken. Als topman van Prorail niet.

Eringa is zich, net als De Boer, niet bewust van zijn eigen positie. Zou dat te
maken hebben met de afstand tussen deze topmannen en de werknemers die het land
draaiende houden? Of met gebrek aan empathie? Waarschijnlijk met allebei. Na de
uitspraak regende het woedende reacties op de sociale media, van machinisten en
conducteurs die suïcides hadden meegemaakt, in zowel spits- als daluren.

Nabestaanden van zelfmoordenaars roerden zich ook. De zelfmoordenaars zelf
hielden zich op de vlakte. Eringa had achteraf natuurlijk beter kunnen zeggen:
,,Als ik na een zelfmoord een sms'je krijg, denk ik: verdorie, waarom niet een
traject uitgekozen waar geen treinen reden omdat Prorail het groot onderhoud aan
het spoor op de lange baan heeft geschoven? Dan had je nu nog geleefd en was er
misschien een kleine kans dat je van je zelfmoordplannen zou afzien.""

Nog een laatste betreurder: Rijkman Groenink, what's in a name. Kent u hem nog?
De man die ABN Amro in de armen van de kapitalistische aasgieren dreef. Hij
kreeg 30 miljoen mee, omdat hij dat klusje zo goed had geklaard. Dat betreurt
hij niet! Nee. Maar hij betreurt wel, achteraf, zijn reguliere jaarlijkse
inkomen. Dat had best wat lager gekund. Ja, dat vind ik nou ook.

O nee, nog een betreurder, Dijsselbloem. Hij betreurt het dat NS-topman Huges
niet formeel is ontslagen. Daar is die kloof weer. Ons wordt wel honderd keer
per dag te verstaan gegeven dat we moeten uitchecken, maar zelf je topman
fatsoenlijk uitchecken, ho maar.

Zelf je topman fatsoenlijk uitchecken, ho maar




VIEW ORIGINAL PAGE:

LANGUAGE: DUTCH; NEDERLANDS"
164107239,2015-06-26T00:00:00,"Wie rauwe tomaat eet, wordt echt niet te dik",8,Algemeen Dagblad,,,,Service,,1083,,"'10 keer de halve waarheid over eten' (AD 25-6). Overal waar 'te' voor staat is
slecht, behalve 'te'vreden. Van te veel rode wijn word je ziek, van te veel
chilipeper krijg je een maagzweer en van te veel bittermeloen ga je aan de race.
Maar dik worden van te veel tomaten? Je hoeft er echt geen pasta bij te eten,
zoals de auteur schrijft. Je kunt tomaten ook rauw of gebakken eten. Zijn ze dan
ook ongezond?

K. Twigt, Rotterdam.

Werkgevers namen zelf die goedkope Polen aan

Werkgeversvoorzitter Hans de Boer noemt 75 procent van de werkzoekenden
labbekakken die zich te goed voelen om asperges te gaan steken (AD 25-6). Hoe
zat het ook al weer? Jaren geleden kwamen de Polen naar Nederland om die
asperges te gaan steken. De werkgevers die De Boer vertegenwoordigt vonden die
goedkope Polen wel prettig en namen ze op grote schaal ook in andere beroepen
aan. Met als gevolg dat Nederlanders op de arbeidsmarkt werden verdrongen. Hans
de Boer is geen labbekak, maar een lafbek die nu snel zijn - niet gemeende -
excuses aanbiedt. De werkgevers moeten zo snel mogelijk van die man zien af te
komen. Zonder gouden handdruk uiteraard. Kan hij ook eens aan de slag op de
aspergevelden. Lekker in het zonnetje, met de radio aan.

Jacques van der Linden, Lomas de Campoamor (Spanje).

Maag draait om van mensen als De Boer

VNO-NCW-voorzitter De Boer vindt mensen in de bijstand maar labbekakken (AD
25-6). Zo denkt de top van Nederland dus over de gewone man. Die moet maar
asperges gaan steken. Zelf zijn deze toplieden de grootste zakkenvullers die er
rondlopen. Als ik deze man hoor praten, dan draait mijn maag om. Er is maar
weinig veranderd sinds de jaren '20. Ze zien je het liefst 60 uur per week
werken voor een armoedig salarisje en met een weekje vakantie per jaar.

Henk Stok, Tilburg.

De Boer heeft gelijk, er zijn veel lapzwansen

Ik ben het volkomen eens met werkgeversvoorman De Boer van VNO-NCW die zegt dat
er veel lapzwansen in de bijstand rondlopen die niet aan het werk willen. Ik ben
65 jaar. Doordat bedrijven waar ik werkte failliet gingen, kwam ik zes keer op
straat te staan. De dag erop had ik weer een baan. Gewoon een kwestie van een
goede werkdiscipline en prima referenties. Ik werk nog steeds, maar nu als
vrijwilliger in het zorgvervoer. Het geeft me veel voldoening.

Wout van der Horst, Culemborg.

Minder banen door toepassing EU-regels

De opmerkingen van VNO-NCW-voorzitter De Boer waren natuurlijk grievend en de
reacties van het kabinet sympathiek, maar beide partijen hebben boter op hun
hoofd. Een belangrijke oorzaak voor werkloosheid is namelijk de door de EU
verplichte, openbare aanbesteding. Zoals de Fyra-enquête laat zien, wordt
hierbij vaak te hoog (dan wel te laag) ingezet omdat men niet weet wat de
concurrent biedt en men koste wat kost een order wil binnenhalen. Ter
compensatie zal een bedrijf daardoor bezuinigen op onder meer de grootste
kostenpost: personeel. Zodoende is het bedrijfsleven, maar ook het kabinet dat
deze Europese regels klakkeloos accepteert, schuldig aan het creëren van
'labbekakken'.

Lex Pieters, Rotterdam.

De koek is op, Afrika moet het nu zelf doen

Briefschrijver Markus uit Maarssen vindt het logisch dat vluchtelingen hier hun
deel van de koek op komen eisen (Brieven 25-6). Dit omdat wij hen jaren hebben
laten barsten en hen niet hebben geholpen de problemen in hun landen op te
lossen. Tientallen jaren terug spaarden wij op de lagere school al de aluminium
dopjes die toen op melkflessen zaten. Die dopjes brachten geld op voor 'de arme
kindjes in Afrika'. Toen al werden er initiatieven genomen om de armoede daar te
verhelpen. Briefschrijver gaat ook voorbij aan de vele miljarden die al decennia
lang als ontwikkelingshulp naar regeringen in met name Afrika worden
overgemaakt. Dat geld, bedoeld voor het volk, kwam echter terecht in de zakken
van lokale leiders die zo hun exorbitante levensstijl konden - en nog steeds
kunnen - handhaven. Houd dus maar op met het pleidooi om 'alles eerlijk te
delen'. De miljarden aan ontwikkelingshulp waren goed bedoeld, maar kwamen
totaal verkeerd in een bodemloze put terecht. Pak die corrupte troep in Afrika
nu eens aan. Blokkeer de buitenlandse bankrekeningen en organiseer
ontwikkelingshulp op een goede manier. Ik gun iedereen in Afrika een goed leven
met heel veel koek. Maar ik denk dat deze landen zo langzamerhand de eigen broek
op moeten kunnen houden.

F. van den Bosch, Maassluis.

Rutte loopjongen van monsterlijke EU

'Brussel wil een strakker economisch Europees beleid, één spaargarantie en één
Europese minister van Financiën' (AD 25-6). Let op, dit is nog maar het begin.
'Het mag niet zo zijn dat wij gaan betalen voor de Franse WW,' aldus premier
Rutte. Natuurlijk heeft hij zijn woordje klaar, dat moet hij wel, gezien al zijn
vroegere grootspraak. Echter, de halve Nederlandse bevolking wist hem jaren
geleden al te vertellen dat dergelijke dingen zouden gebeuren. Er blijft niets
over van Nederland. Het wordt een provincie van Europa. Rutte weet dat heel
goed. Als hij zegt dat dat niet zo is, dan is hij niet geschikt voor zijn
functie. Het zijn weer van die misselijke gladde praatjes. Ziet de premier echt
niet dat hij slechts een loopjongen van Brussel is? We hebben maar te luisteren
naar dat grote geldverslindende monster genaamd Europese Unie.

H. Berger, Hendrik-Ido-Ambacht.

Foto maakt ons bewust van de verloedering

Wat een geweldige foto uit 1969 van Feyenoordsupporters op de staantribune (AD
23-6). De mensen maken een beschaafde indruk, getuige de vele stropdassen. Ze
genieten van het voetbal. Er kon zelfs bier worden genuttigd uit een glazen
flesje zonder dat dit naar tegenstanders werd gegooid. Plaats nu eens een foto
van supporters uit deze tijd en je ziet de verloedering van de afgelopen 46
jaar. Maar niet te somber gestemd, wellicht komen er weer zulke gemotiveerde
supporters als er straks weer staantribunes zijn.

C.J. Wagener, Spijkenisse.

Dit hartverwarmende verhaal doet mij goed

Dank je wel AD en dank je wel verslaggeefster Hanneke van Houwelingen voor de
update deze week over de toestand in Nepal. Net toen ik me afvroeg hoe het nu
met de mensen daar zou gaan, stond er een hartverwarmend artikel over Nepal na
de aardbevingen in de krant. Daarin kunnen we lezen, en zien, dat de mensen daar
mede dankzij hun optimisme kunnen overleven. Maar ook dat kinderen weer naar
school kunnen en dat veel gezinnen weer een dak boven hun hoofd hebben. Mede
dankzij onze bijdragen, waar we trots op mogen zijn.

Hanny Claassen, Maarssen.

LANGUAGE: DUTCH; NEDERLANDS"
164107240,2015-06-25T00:00:00,[Voetbaldames II Stierenrennen Staatshoofd Toch bed...]*,8,Algemeen Dagblad,,,,Service; Blz. 27,,559,,"Voetbaldames II Stierenrennen Staatshoofd

Toch bedankt meiden

Midden in de nacht heb ik naar de WK-wedstrijd van onze voetbalÂ­dames tegen
Japen gekeken. Zelf geloofde ik nog in een stunt, maar de meiden en de coach
deden dat kennelijk niet meer na het vroege en onnodige tegendoelpunt. Het
ontbrak hen aan mentale weerbaarheid. Ik krijg steeds meer respect voor Louis
als coach. Toch bedankt meiden. Uithuilen en opnieuw beginnen.
Wim van der Horst, Culemborg.

Steun die arme dieren, ga niet naar Pamplona

'Raak zijn borst aan, dat brengt geluk' (AD 24-6). Ik snap niet dat toeristen
gaan kijken naar het stierenrennen in Pamplona. Ze weten niet wat voor een
ellende en leed deze beesten meemaken, enkel en alleen voor ons vertier. Steun
deze beesten door juist niet te gaan kijken. Sport en cultuur kan je het dit
noemen. Verdiep je in dit dierenleed en geef het door.
Saskia Pleging, Papendrecht.

VS niet te vergelijken met situatie in ons land

'Gekozen staatshoofd ook niet zaligmakend' (Brieven 23-6). Briefschrijver
Hoevenaars maakt het wel erg bont door Nederland te vergelijken met Amerika. Ons
land telt slechts 16 miljoen inwoners en wordt opgezadeld met een
geldverslindend koningshuis. Het oudste kind wordt daarbij automatisch de
troonopvolger, geschikt of niet. Amerika telt honderden miljoenen inwoners. Die
mogen om de 4 jaar hun eigen staatshoofd kiezen. In de aanloop naar die
verkiezingen vergaren de kandidaten zélf de benodigde gelden om zo veel mogelijk
kans te kunnen maken. In de vier jaar dat het presidentschap duurt kan de
betreffende kandidaat zichzelf maken of breken voor maximaal nog één volgende
termijn. Heeft hij of zij het in de eerste termijn niet goed gedaan, dan wordt
hij niet herkozen. Kon dat in Â­Nederland maar ook waar het het koningschap
betreft.
H. Beek, Amersfoort.

Niet zo gek dat ze het bij ons komen halen

Briefschrijver Kerkvliet meent dat (boot)vluchtelingen uit verre oorlogsgebieden
zich in Europa bescheiden moeten gedragen (Brieven 23-6). Waarom? We hebben hen
jaren laten barsten en hen niet geholpen om de problemen in hun thuislanden op
te lossen. Verder eten wij hier koek en hebben zij alleen maar kruimels. Logisch
dat ze hun deel komen opeisen. Eerlijk zullen we alles delen. Toch?
J. Markus, Maarssen.

Wat een vooroordeel

Wat een ongenuanceerde reactie van Ria Ademan (Brieven 23-6). Zij denkt te weten
dat de aandoening van de 19-jarige Lisa Poeze wel meevalt omdat ze immers
samenwoont. Mij ontgaat de logica. Ook schijnt briefschrijfster te denken dat
ongeschoold werk voor Lisa een goede optie is, want lichamelijk mankeert ze
immers niks. Psychische klachten hebben niets met intelligentie te maken. Wat
een domme conclusies en wat een schrik zal het zijn mocht Ademan zelf ooit
psychische klachten krijgen. Houd die vooroordelen voor je. Misschien kan ze
zich verdiepen in wat autisme en stemmingsstoornissen inhouden. Soms zijn deze
aandoeningen zo ernstig dat er niet gewerkt kán worden.
Gera Boekelo, Amersfoort.

Verbouwing komt economie ten goede

Ik begrijp de heisa rond de verbouwing van Paleis Huis ten Bosch niet. Het is
niet aannemelijk dat onze koning zélf gaat klussen. Het bedrag van 59 miljoen
zal worden besteed in de bouwsector en draagt zo bij aan de werkgelegenheid.
J.E. de Vries, Zoetermeer.

* Vervangende titel / Replacement title




VIEW ORIGINAL PAGE:

LANGUAGE: DUTCH; NEDERLANDS"
164107241,2015-06-25T00:00:00,Kabinet moet CO² aanpakken,8,Algemeen Dagblad,,EDWIN VAN DER AA EN GERBEN VAN 'T HOF,,Nieuws; Blz. 13,,630,,"Milieubeweging spreekt van 'historische overwinning'

Het kabinet heeft van de rechter een schop onder de kont gekregen, want er
gebeurt te weinig om de uitstoot van CO2 terug te dringen. Milieuminnend
Nederland staat te juichen bij de verrassende uitspraak. Maar gaat de overheid
nu actie ondernemen?

,,Bizar. De rechter zei exact wat wij zeggen,'' vertelt Marjan Minnesma over het
vonnis. Ze is directeur van de stichting Urgenda, die de klimaatzaak heeft
aangespannen. ,,Hij ziet dat klimaatverandering een zeer ernstig probleem is.
Dat de wetenschap duidelijk genoeg is over de gevolgen ervan. Ik had na afloop
de tranen in mijn ogen staan.""

De rechtbank Den Haag was er gisteren glashelder over: het kabinet moet meer
doen om het dreigende gevaar veroorzaakt door de klimaatverandering te keren. Op
basis van het huidige beleid is in 2020 een CO²-vermindering van maximaal 17
procent bereikt. Dat is ver onder de 25 tot 40 procent die de
klimaatwetenschappers nodig vinden om onze aarde leefbaar te houden.

Geen excuus

Nederland heeft volgens de rechter geen excuus meer voor een zeer voorzichtige
doelstelling. Conclusie: de Staat moet ervoor zorgen dat de uitstoot in
Nederland in 2020 ten minste 25 procent lager is dan in 1990. De kosten daarvan
zouden 'niet onaanvaardbaar hoog' zijn.

Klimaatactivisten klapten en juichten in de volle rechtszaal toen het
verrassende vonnis werd uitgesproken, al is tegen de uitspraak beroep mogelijk.
Milieudefensie en Greenpeace spraken gisteren van een 'historische' overwinning,
die ook door buitenlandse media als groot nieuws werd gemeld.

Maar een beroep maakt wél kans, denkt Jonathan Verschuuren, hoogleraar
klimaatrecht aan de universiteit in Tilburg. ,,De rechtbank is er met grote
stappen doorheen gegaan. Ik vraag me af of dit vonnis een hoger beroep gaat
overleven.''

Tijd is nu de grootste kopzorg voor de regering. ,,Er is nog minder dan 5 jaar
om de CO²-reductie voor elkaar te krijgen. En voor je een windmolenpark hebt,
ben je al een paar jaar verder. Mocht het niet lukken, dan faalt de overheid in
de uitvoering van het vonnis. Iemand die dan aantoonbaar schade heeft geleden
door klimaatverandering en tegen de Staat gaat procederen, wint de zaak
gegarandeerd.''

Toch reageert het kabinet gereserveerd. ,,Wat deze uitspraak voor de Nederlandse
Staat betekent, gaan we nu bestuderen,"" aldus PvdA-staatssecretaris Mansveld
(Milieu). Maar een meerderheid van de Tweede Kamer wil vooral weten wat Rutte II
echt gaat ondernemen.

,,Helaas heeft dit kabinet meerdere keren haar ambities verlaagd,"" constateert
D66'er Stientje van Veldhoven. ,,Zo blijven we afhankelijk van onbetrouwbare
regimes zoals Rusland en Saoedi-Arabië voor onze fossiele brandstoffen."" Van
Veldhoven ziet vooral brood in isolatie van woningen en kantoren en een
'groener' belastingstelsel.

Balans

Volgens de SP krijgt het kabinet van de rechter wel 'een lesje in nederigheid'.
Parlementariër Eric Smaling: ,,Lef loont! Duurzaam leven is vanaf nu definitief
geen modegril meer, maar de maat der dingen.""

Regeringspartij VVD is kritisch over de uitspraak. De liberalen waarschuwen dat
ongebreidelde verduurzaming de economie niet mag schaden. ,,We moeten een balans
te houden tussen welvaart en werkgelegenheid en een reductie van uitstoot.
Anders is het Nederland armer, de wereld warmer!''

Mondiaal gezien stelt de uitstoot van Nederland weinig voor, bekent hoogleraar
Verschuuren. ,,Als je klimaatverandering echt wilt aanpakken, moet je je richten
op grote vervuilers als China en de VS. Dat lukt alleen door internationaal
afspraken te maken. Dit vonnis zou je een speldenprik kunnen noemen. Maar het is
goed dat die is uitgedeeld.""

Dit vonnis is een speldenprik. Maar goed dat die is uitgedeeld (- Jonathan
Verschuuren)




VIEW ORIGINAL PAGE:

GRAPHIC: Marjan Minnesma spande met haar organisatie Urgenda de rechtszaak aan.
Ze is dolblij.
FOTO ANP

LANGUAGE: DUTCH; NEDERLANDS"
164107242,2015-06-25T00:00:00,Pechtold is zijn sleutelrol kwijt,8,Algemeen Dagblad,,LAURENS KOK EN JAN HOEDEMAN,,Nieuws; Blz. 12,,511,,"D66-leider ziet kans op echte belastinghervorming verdampen

D66-leider Alexander Pechtold was afgelopen jaren de onbetwiste dealmaker op het
Binnenhof. Plots zijn de rollen omgedraaid. Pechtold is minder nodig dan
vroeger. De door hem zo gewenste belastinghervorming staat nu op losse
schroeven.

Wellicht is het zijn gretigheid geweest. Of een moment van onoplettendheid.
Opeens zit D66-leider Alexander Pechtold in een positie waaruit hij zich
moeilijk kan bevrijden. Een collega-fractievoorzitter schetst zijn positie als
een vis in de fuik: ,,Indien hij met het kabinet door blijft praten over een -
uitgeklede - belastingherziening, dan loopt hij het risico straks de man te
worden die een vermaledijde btw-verhoging aan een meerderheid hielp. Loopt hij
nu weg, dan mag hij toekijken hoe de coalitiepartijen straks 5 miljard euro
lastenverlichting uitdelen aan de kiezer."" Geen wonder dat Pechtold gisteren het
debat over het belastingplan eindigde met de boodschap dat hij zich eerst met
zijn fractie wil beraden.

Dreigement

In de coalitie gelooft niemand dat D66 alsnog afhaakt. GroenLinks, ChristenUnie
en SGP willen in elk geval onderhandelen. ,,Ik denk dat ze uiteindelijk zullen
komen praten"", zei minister-president Mark Rutte gisteren vastberaden. ,,Dat
hebben we ook nodig, anders gaan we alleen de lasten verlichten, hoe mooi dat
ook is, en missen we de kans om die lastenverlichting te gebruiken om een
grotere hervorming door te voeren."" Dat klonk als een verkapt dreigement: als
Pechtold niet meer wil praten, is het zijn schuld dat er van de ambitie om het
stelsel aan te pakken, niets terechtkomt.

Pechtold weet wel beter: juist het kabinet heeft lang getalmd om met concrete
voorstellen te komen. Hoe vaak heeft hij het niet gezegd: toon ambitie, kom op
met die banenmachine! Maar nu het plan er is, komt de boemerang terug: nu moet
de opposítie ambitie tonen, en D66 voorop, vindt het kabinet.

Maar die hervorming waar Pechtold zo op hoopte, ziet er steeds minder
veelbelovend uit. ,,We moeten de rollen wel zuiver houden,"" stelt hij. ,,Het
kabinet moet een gebaar maken. Met alleen lastenverlichting laat het de kans op
vereenvoudiging van het belastingstelsel lopen, op meer werkgelegenheid,
verduurzaming en vergroening.''

Hele pakket

VVD en PvdA zeggen dat er te praten valt over aanpassingen, maar laten steeds
meer doorschemeren dat aan de lastenverlichting niet meer getornd kan worden.
Rutte wil alleen met de oppositie praten over het hele pakket aan maatregelen,
inclusief de zure btw-verhoging. Maar, zo waarschuwt de premier ook alvast:
cadeautjes uitdelen voor 5 miljard kan de coalitie zelf wel.

Lastig voor Pechtold is dat CDA-leider Buma gisteren onverwachts steun gaf aan
deze lastenverlichting. Buma keerde zich tegelijkertijd tegen het schrappen van
het verlaagde btw-tarief voor niet-levensmiddelen. Zo weet de coalitie zich al
verzekerd van 33 Eerste Kamerzetels die een 'platte' lastenverlichting zullen
steunen. D66 speelt anders dan de afgelopen jaren geen sleutelrol meer. En dat
is wennen.




VIEW ORIGINAL PAGE:

GRAPHIC: Pechtold (r) en Rutte tijdens het debat over de herziening van het
belastingstelsel.
ANP

LANGUAGE: DUTCH; NEDERLANDS"
164107243,2015-06-25T00:00:00,Wat een ballerige biefstukkentaal,8,Algemeen Dagblad,,,,Nieuws; Blz. 6,,445,,"Hans de Boer, voorzitter van werkgeversclub VNO-NCW is toch ook een slappeling
zeg. Zegt hij eerst heel stoer over bijstandsgerechtigden, bijstanders, in zijn
jargon: ,,Al die labbekakken die hier in een uitkering zitten, díé moeten aan
het werk."" Valt vervolgens half Nederland over hem heen, heeft hij spijt van
zijn uitspraak. Wat een zak hooi zeg. Niet dat het een slimme of goede uitspraak
is, het is een zeer domme en totaal niet realistische uitspraak. Maar om de
uitspraak te doen en hem vervolgens dan weer gaan zitten te betreuren, dat valt
me tegen van de Friese hork.



Want het is immers de hork zelf die geen zin heeft om altijd diplomatiek te
zijn. De Boer: ,,Er moet wel een beetje prik in de cola zitten. Laat het
borrelen en gisten. Als iedereen maar de hele tijd met meel in de mond praat,
keren mensen zich af van het publieke debat. Dan denk je: Wat is dat nou voor
gedraai en gezeur, wees helder!""

Precies. Maar waarom dan eerst zo'n uitspraak doen en hem dan weer betreuren? Ik
vind dat eerlijk gezegd een beetje labbekakkerig, en daar kom ik niet op terug
De Boer, labbekakkerig. Hoe dom kun je zijn? ,,Driekwart van de bijstanders kan
zo aan het werk,"" zegt De Boer, ,,ook hoger opgeleiden. Ja, natuurlijk. Die
kunnen toch ook gewoon asperges steken, in het zonnetje, met de radio aan? Wat
is daar fout aan?""

Nou, wat daar fout aan is? Het aspergeseizoen is voorbij! Laat je eens
informeren, op de twaalfde verdieping van je kantoor in de Malietoren. En, met
de radio aan? Weet jij wel wat een afschuwelijke bagger al die zenders draaien
de hele dag?

Het is weer precies hetzelfde als met dat sneeuwschuiven. Dat moesten
bijstanders ook opeens allemaal gaan doen, er is sindsdien geen vlokje sneeuw
meer gevallen.

Even serieus De Boer, wat een gemakzuchtige ballerige biefstukkentaal. Je zat er
natuurlijk lekker bij, als een hele meneer, met de jongens van de Volkskrant,
maar dat lijkt me nog geen reden om dit soort zelfgenoegzame onzin te reutelen.


Als kind al was je gewend om een lel uit te delen, zeg je in het interview, maar
dat hoef je als voorzitter van de belangrijkste lobbyclub van Nederland toch
niet meer te doen? Het is zo kleingeestig om iedereen die gebruik maakt van een
voorziening op een hoop te flikkeren en ze toe te roepen: ,,Handen uit de
mouwen.""

En waar zouden ze dan moeten werken? Er zijn momenteel 617.000 werklozen, dat
weet je toch wel De Boer? Nee, iedereen zit voor zijn lol in de bijstand en
vindt het wel makkelijk zo. Wat een flapdrol, die De Boer. O, pardon, dat
betreur ik, dat flapdrol, ik bedoel natuurlijk feestcondoom.

Wat een flapdrol. Pardon, ik bedoel natuurlijk feestcondoom




VIEW ORIGINAL PAGE:

GRAPHIC: VINCENT BIJLO

LANGUAGE: DUTCH; NEDERLANDS"
164107244,2015-06-24T00:00:00,Ontslagadvocaten maken overuren,8,Algemeen Dagblad,,DAVID BREMMER,,Nieuws; Blz. 11,,562,,"Overtollig? Slecht functioneren? Eruit!

Voordat het ontslagrecht per 1 juli flink op de schop gaat, proberen veel
werkgevers nog snel overtollig of niet-functionerend personeel te lozen. Bij
arbeidsadvocaten en rechtsbijstandsverzekeraars heerst grote drukte, blijkt uit
een inventarisatie door het AD.

,,Onze arbeidsjuristen zijn aan het buffelen, het is beduidend drukker dan
normaal,"" zegt Olav Wagenaar van rechtsbijstandsverzekeraar DAS. ,,Met name
bedrijven die er financieel slecht voor staan, willen nu van hun medewerkers af.
Via het UWV betaal je dan geen ontslagvergoeding, terwijl ze per juli een
transitievergoeding zijn verschuldigd. Dat scheelt al snel tienduizenden
euro's.''

Rotterdams advocatenkantoor Ten Holter Noordam bevestigt dat veel bedrijven van
werknemers af willen komen. Advocaat Pieter van den Brink wijst er op dat het
ontslagrecht sinds de Tweede Wereldoorlog niet zo ingrijpend wijzigde. ,,Het is
logisch dat ondernemers inspelen op die nieuwe regels. Omgekeerd proberen ook
oudere werknemers nu een regeling te treffen. Na 1 juli daalt de
ontslagvergoeding namelijk flink.""

Haagse arbeidsrechtadvocaat Mariska Aantjes draait overuren: ,,Kleine en grotere
bedrijven kloppen aan. Ze vrezen dat ze na 1 juli moeilijker van personeel af
komen, omdat hun dossier niet op orde is.''

In het nieuwe stelsel kunnen werkgevers bij ontslag niet langer kiezen of zij
naar de rechter of het UWV gaan. Voortaan gaat het UWV over reorganisaties en
langdurige ziekte, voor overige ontslagen moet geprocedeerd worden. Idee is dat
het ontslagrecht eenvoudiger wordt. Verder mag de ontslagvergoeding maximaal
75.000 euro of één jaarsalaris bedragen.

Ondanks die gunstige lagere afkoopsom vrezen veel ondernemers het nieuwe
ontslagrecht, stelt Steven Sterk, advocaat bij Van Doorne, één van de grotere
kantoren op de Zuid-as. ,,Voor werkgevers die geen goed dossier bijhouden, en
dat zijn er best veel, wordt het lastiger mensen te ontslaan.""

Momenteel mag de rechter uit alle aangeleverde info zélf concluderen of de
arbeidsrelatie moet worden beëindigd, stelt Sterk. Vanaf 1 juli moet een
werkgever zich houden aan een lijst met ontslagredenen. Hij mag pas ontbinden
als ten minste één reden kan worden aangetoond, bijvoorbeeld slecht functioneren
na een mislukt verbetertraject."" Al met al krijgt de rechter veel minder
vrijheid en wordt hij een soort ambtenaar die alles controleert en afvinkt.

Goedkoper

Als het ontslag door de beugel kan is het wél meteen goedkoper voor de
werkgever, zegt Sterk. Tegelijk krijgen werknemers in het nieuwe ontslagrecht
meer gelegenheid om in hoger beroep te gaan. Nu is dat bij ontbinding door de
kantonrechter onmogelijk. ,,Veel ondernemers vrezen lange procedures. Werknemers
kunnen wellicht ook gaan dreigen na een uitspraak: als u niet meer betaalt, ga
ik in beroep.""

Dat verwacht ook Aantjes. Ze voorspelt dat er vanaf 1 juli een alternatief
onderhandelingscircuit ontstaat. ,,Als de rechter het ontslag afwijst, zal een
werknemer tegen zijn baas zeggen: doe een goed voorstel."" Dat voorstel moet
beter zijn dan de nieuwe transitievergoeding. ,,Ik vermoed dat dan weer
aansluiting gezocht wordt bij de oude vertrouwde kantonrechtersformule."" En zo
blijft er toch weer meer hetzelfde dan gedacht.

Bedrijven die er slecht voor staan, willen vóór 1 juli van personeel af (-Olav
Wagenaar, DAS)




VIEW ORIGINAL PAGE:

LANGUAGE: DUTCH; NEDERLANDS"
164107245,2015-06-24T00:00:00,Verdriet van België om overname valt wel mee,8,Algemeen Dagblad,,ANNEMIEKE VAN DONGEN,,Nieuws; Blz. 4,,666,,"Fusie Ahold en Delhaize op een haar na rond

De fusiegesprekken tussen Ahold en de Belgische supermarktketen Delhaize naderen
hun ontknoping. Nederlander Dick Boer wordt de topman van het nieuwe concern en
het hoofdkantoor komt eveneens aan deze kant van de grens. Maar het verdriet van
België? Dat valt reuze mee.

Om half acht vanochtend zijn de Belgische vakbonden ontboden voor een speciale
ondernemingsraad op het hoofdkantoor van Delhaize in Brussel. ,,Die vergadering
gaat over de toekomst van Delhaize, is alles wat we te horen kregen,'' zegt
Veerle Verleyen van de christelijke bediendenvakbond LBC-NVK. ,,Dan weten wij
het wel.''

Het moederbedrijf van Albert Heijn bevestigde gistermiddag dat de gesprekken met
Delhaize in een eindstadium zijn beland. Nog voor het weekend wordt een
persbericht verwacht met het nieuws dat de samensmelting een feit is.

Ahold-topman Dick Boer zal het fusieconcern gaan leiden. Het hoofdkantoor komt
in Nederland te staan. Een fusie van gelijken wordt het niet. Het grotere Ahold
zal waarschijnlijk 60 procent van de aandelen in het nieuwe bedrijf krijgen.

Blijft er nog iets over voor België, na de uithuwelijking van hun nationale
supermarkttrots aan de Ollanders? Dat lijkt mee te vallen. Beleggers in België
reageerden gisteren lyrisch op het nieuws over de naderende ontknoping. In een
halfuur steeg de koers van Delhaize op de beurs met bijna 10 procent. De handel
in het aandeel werd stilgelegd. Aandeelhouders van Delhaize zijn de eerste
winnaars, zegt Bruno Monteyne, supermarktwatcher bij zakenbank Bernstein. ,,Zij
kunnen een mooie premie tegemoet zien.''

De Belgische vakbonden, die enkele weken geleden nog met acties dreigden,
reageerden gisteren opvallend mild. ,,We willen nu snel duidelijkheid van Ahold
over de gevolgen voor het personeel en de werkgelegenheid,'' stelde Verleyen.
,,Laten we eerst de informatie van de directie maar eens afwachten.''

Met de ontslagen zou het wel eens mee kunnen vallen, denkt analist Patrick
Roquas van de Rabobank. ,,Op de hoofdkantoren zullen wel wat functies dubbelen,
maar bij Ahold en de Delhaize Groep werken geen honderden mensen. De
hoofdkantoren van Albert Heijn en Delhaize België blijven voorlopig
waarschijnlijk buiten schot. Net als de winkels. Delhaize blijft Delhaize, de
filialen worden niet ineens vestigingen van Albert Heijn.''

Hoewel van een gelijkwaardige fusie dus geen sprake is, houden bestuurders van
Delhaize ook in het nieuwe concern een vinger in de pap. Topman Frans Muller
wordt volgens het Financieele Dagblad verantwoordelijk voor de integratie tussen
de bedrijven. De voorzitter van de Raad van Commissarissen zou ook door de
Belgen worden geleverd.

,,Ahold blijft de bovenliggende partij, maar de posties lijken eerlijk te worden
verdeeld,'' zegt Roquas.

Voor veel Belgen is de 'verhollandisering' van het gerespecteerde familiebedrijf
even slikken. ,,We zijn gerold door de Hollanders,'' reageert een lezer van Het
Laatste Nieuws bijvoorbeeld.

Roquas: ,,Nationalistische sentimenten spelen bij het publiek een rol. Maar de
boodschappen zullen in België goedkoper worden, omdat de prijzen in Nederland
lager liggen en Ahold en Delhaize samen meer korting kunnen bedingen.""

Aandeelhouders

Hoewel de beleggers van Ahold gisteren minder opgetogen reageerden dan die van
Delhaize - de koers steeg 'slechts' 2 procent - verwacht de Rabobank dat ook
aandeelhouders van het Nederlandse bedrijf van de fusie zullen profiteren.

Na de fusie onstaat een supermarktgigant met een jaaromzet van zo'n 55 miljard
euro. Ahold haalde vorig jaar een omzet van 32,8 miljard euro; Delhaize 21,4
miljard.

De twee bedrijven zaten in 2006 ook al eens om de tafel, maar die gesprekken
liepen op niets uit. Delhaize heeft wereldwijd een kleine 150.000 mensen in
dienst, waarvan ruim 16.000 in België.

Van de in totaal 227.000 werknemers van Ahold werken er 97.000 in Nederland,
België en Duitsland. Beide bedrijven genereren meer dan de helft van hun omzet
in de VS.




VIEW ORIGINAL PAGE:

GRAPHIC: Dick Boer gaat het nieuwe concern leiden.

LANGUAGE: DUTCH; NEDERLANDS"
164107246,2015-06-24T00:00:00,Verdriet van België om overname valt wel mee,8,Algemeen Dagblad,,ANNEMIEKE VAN DONGEN,,Nieuws; Blz. 4,,657,,"Fusiegesprekken Ahold en Delhaize zijn rond 21,4 32,8

De fusiegesprekken tussen Ahold en de Belgische supermarktketen Delhaize zijn
rond. Nederlander Dick Boer wordt de topman van het nieuwe concern en het
hoofdkantoor komt eveneens aan deze kant van de grens. Maar het verdriet van
België? Dat valt reuze mee.



De Belgische vakbonden werden vanochtend vroeg ontboden voor een speciale
ondernemingsraad op het hoofdkantoor van Delhaize in Brussel. Daar kregen ze te
horen dat de overname rond is.

Ahold-topman Dick Boer zal het fusieconcern gaan leiden. Het hoofdkantoor komt
in Nederland te staan. Het overnameproces, dat wordt gecoördineerd door de
Nederlands voorman van Delhaize Frans Muller, wordt naar verwachting halverwege
2016 afgerond. Een fusie van gelijken wordt het niet. Het grotere Ahold krijgt
61 procent van de aandelen in het nieuwe bedrijf in handen.

Uithuwelijking

Blijft er nog iets over voor België, na de uithuwelijking van hun nationale
supermarkttrots aan de Ollanders? Dat lijkt mee te vallen. Beleggers in België
reageerden gisteren lyrisch op het nieuws over de naderende ontknoping. In een
halfuur steeg de koers van Delhaize op de beurs met bijna 10 procent. De handel
in het aandeel werd stilgelegd. Aandeelhouders van Delhaize zijn de eerste
winnaars, reageerde Bruno Monteyne, supermarktwatcher bij zakenbank Bernstein.
,,Zij kunnen een mooie premie tegemoet zien.''

Op het Damrak was Ahold vanochtend koploper na de aankondiging van de overname
van Delhaize.

Het samengaan van de twee supermarkten zal op korte termijn niet van invloed
zijn op de werkgelegenheid in België bij de nieuwe supermarktcombinatie. Dat
meldde bestuurder Veerle Verleyen van de Belgische vakbond LBC vanochtend na
afloop van de bijzondere ondernemingsraad bij Delhaize.

Volgens Verleyen zal de fusie zeker tot 1 juli 2017 geen gevolgen hebben voor de
werkgelegenheid en de loon- en arbeidsvoorwaarden. Voor de langere termijn
blijven de vakbonden 'waakzaam', omdat bij fusies vaak ondersteunende diensten
worden samengevoegd.

Voorzichtig

Ook Jan De Weghe van vakbond BBTK blijft voorzichtig. ,,Je kan een fusie van
twee afzonderlijke bedrijven vergelijken met een huwelijk tussen twee mensen die
vandaag apart wonen. Maar als je samenwoont, ga je niet onmiddellijk alle
apparaten aan de deur zetten. Je bekijkt eerst wat bijvoorbeeld de beste
wasmachine is en dan beslis je.''

Ook bij Albert Heijn België vond vanochtend een bijzondere ondernemingsraad
plaats. Daar werd bekend dat de fusie voorlopig geen gevolgen heeft voor de
arbeidsvoorwaarden van het bedrijf. ,,De twee merken blijven tot nader order
naast elkaar bestaan en hun eigen strategie volgen,'' zei een woordvoerder van
vakbond ACLVB.

Bestuurders

Hoewel van een gelijkwaardige fusie geen sprake is, houden bestuurders van
Delhaize ook in het nieuwe concern een vinger in de pap. Topman Frans Muller
wordt verantwoordelijk voor de integratie tussen de bedrijven.
President-commissaris van Delhaize Mats Jansson wordt voorzitter van de raad van
commissarissen, terwijl Jan Hommen en Jacques de Vaucleroy vicevoorzitter
worden. ,,Ahold blijft de bovenliggende partij, maar de posities lijken eerlijk
te worden verdeeld,'' stelt analist Patrick Roquas van de Rabobank.

Voor veel Belgen is de 'verhollandisering' van het gerespecteerde familiebedrijf
even slikken. ,,We zijn gerold door de Hollanders,'' reageert een lezer van Het
Laatste Nieuws bijvoorbeeld.

Roquas: ,,Nationalistische sentimenten spelen bij het publiek een rol. Maar de
boodschappen zullen in België goedkoper worden, omdat de prijzen in Nederland
lager liggen en Ahold en Delhaize samen meer korting kunnen bedingen.""

Na de fusie ontstaat een supermarktgigant met een jaaromzet van zo'n 55 miljard
euro. Ahold haalde vorig jaar een omzet van 32,8 miljard euro; Delhaize 21,4
miljard.

miljard euro stelde Delhaize daar tegenover

miljard euro was de jaaromzet van Ahold in 2014




VIEW ORIGINAL PAGE:

GRAPHIC: Dick Boer gaat het nieuwe concern leiden.
ANP

LANGUAGE: DUTCH; NEDERLANDS"
164107247,2015-06-23T00:00:00,Prijzen koopwoningen weer verder omhoog,8,Algemeen Dagblad,,,,Economie; Blz. 21,,202,,"Koopwoningen wa- ren vorige maand 2,6 procent duurder in vergelijking met mei
2014. De prijzen zitten al ruim een jaar in de lift, zo becijferde het Centraal
Bureau voor de Statistiek (CBS) en het kadaster.

In juni 2013 bereikten de huizenprijzen een dieptepunt. Sinds die tijd is er
sprake van een licht stijgende trend. Vergeleken met die periode liggen de
prijzen nu 4,6 procent hoger.

Ook het aantal verkochte woningen zit flink in de lift. Het kadaster meldde
vorige week donderdag al dat in de maand mei 12.827 verkochte woningen zijn
geregistreerd. Dat is ruim 7 procent meer dan in mei 2014. In de eerste 5
maanden van 2015 zijn er 60.102 woningen verkocht, ruim 16 procent meer dan een
jaar eerder.

Interieurwinkels

Dit cijfer onderstreept nog eens het herstel in de woningmarkt, aldus
CBS-hoofdeconoom Peter Hein van Mulligen. En dat is goed voor de hele
Nederlandse economie. Meubelverkopers en andere interieurwinkels beleefden in de
eerste 3 maanden van dit jaar het beste kwartaal sinds 2008.

Overigens zijn de prijzen nog lang niet op het niveau van net voor het uitbreken
van de crisis. Ten opzichte van augustus 2008 is het prijsniveau nog altijd 17,8
procent lager.




VIEW ORIGINAL PAGE:

LANGUAGE: DUTCH; NEDERLANDS"
164107248,2015-06-23T00:00:00,'Cyprus kan blijkbaar wel tegen een stootje',8,Algemeen Dagblad,,JESSICA MAAS,,Nieuws,,472,,"EERDER FAILLIET

Griekenland kan zomaar bankroet gaan als het zijn schulden niet aflost. Dat is
meer landen overkomen. Het AD portretteert een aantal staten dat in het verleden
failliet is gegaan. Vandaag: Cyprus.

35 miljoen euro. Dat is het bedrag dat dertien Cypriotische parlementariërs in
totaal nog aan achterstallige leningen hebben uitstaan bij de Bank van Cyprus.
Gaan ze het ooit terugbetalen? Dat is de vraag. De leningen zijn een erfenis van
de 'goede oude tijd'. De tijd dat de Grieks Cyprioten op het eiland op grote
voet leefde. Met een groot huis, een dikke auto en een enorme lening. De banken
strooiden met geld - in totaal staat er nu 2 jaar na de crisis nog zo'n 27
miljard euro uit.

Dat het zo niet door kon gaan, dat zag een aantal van de 800.000 eilandbewoners
wel in. Dat de droom zou ontaarden in een regelrechte nachtmerrie, zagen ze
niet. Cyprus werd meegesleept door de problemen in Griekenland. De
socialistische regering van Dimitri Christofias die de financiële malaise niet
onder ogen wilde zien, maakte de ellende nog groter. Eind 2012 is het Cyprus zo
goed als failliet. Zonder hulp redden ze het niet.

In maart blijven de banken zelfs 10 dagen dicht. Er kan dan nog slechts 300 euro
per dag uit de muur worden gehaald. De regering moet 10 miljard euro van de
trojka, de eurolanden, het IMF en de Europese Centrale Bank lenen. Tegen een
hoge prijs. De Laiki-bank wordt gesaneerd. Cyprioten met meer dan een ton op de
bank kunnen naar hun spaargeld fluiten. Het is de eerste keer dat particulieren
in Europa rechtstreeks meebetalen aan de crisis. Jeroen Dijsselbloem, dan net
voorzitter van de Eurogroep, maakt geen vrienden op Cyprus. De werkloosheid
stijgt naar 17 procent, onder jongeren is de situatie nog erger. Veertig procent
zit thuis. Velen kunnen de enorme leningen niet meer aflossen. De nachtmerrie
van de Cyprioten is compleet.

Nu, ruim 2 jaar later, is Cyprus dé grote verrassing van Europa. Het eiland is
ongelofelijk snel uit de crisis geklauterd. Het verschil met Griekenland kan
niet groter zijn. De regering houdt zich keurig aan de afspraken met de trojka
en Europa reageert vol lof.

De veerkracht van Cyprus blijft Fiona Mullen, een vooraanstaande econoom op het
eiland verbazen ,,Dit eiland heeft roemruchte geschiedenis, het kan blijkbaar
wel tegen een stootje.''

Mullen prijst de regering van Nicos Anastasiades die het juiste beleid heeft
gevoerd door met name de hand stevig op de knip te houden. Daarmee een einde
makend aan de enorme overheidsuitgaven. Met succes. In de eerste 3 maanden van
2015 was zelfs sprake van economische groei.

Mullen: ,,Cyprus is veranderd. Nu vragen de Cyprioten in een restaurant zonder
blikken of blozen de ober het overgebleven eten in te pakken. Vroeger totaal
ondenkbaar. Nu moet iedereen op de kleintjes letten. Zuinig is trendy
geworden.''

GRAPHIC: De regering van Nicos Anastasiades hield de hand op de knip en maakte
zo een eind aan de enorme overheidsuitgaven.
FOTO AFP

LANGUAGE: DUTCH; NEDERLANDS"
164107249,2015-06-23T00:00:00,'Cyprus kan blijkbaar wel tegen een stootje',8,Algemeen Dagblad,,JESSICA MAAS,,Nieuws; Blz. 8,,476,,"EERDER FAILLIET

Griekenland kan zomaar bankroet gaan als het zijn schulden niet aflost. Dat is
meer landen overkomen. Het AD portretteert een aantal staten dat in het verleden
failliet is gegaan. Vandaag: Cyprus.

35 miljoen euro. Dat is het bedrag dat dertien Cypriotische parlementariërs in
totaal nog aan achterstallige leningen hebben uitstaan bij de Bank van Cyprus.
Gaan ze het ooit terugbetalen? Dat is de vraag. De leningen zijn een erfenis van
de 'goede oude tijd'. De tijd dat de Grieks Cyprioten op het eiland op grote
voet leefden. Met een groot huis, een dikke auto en een enorme lening. De banken
strooiden met geld - in totaal staat er nu 2 jaar na de crisis nog zo'n 27
miljard euro uit.

Dat het zo niet door kon gaan, dat zag een aantal van de 800.000 eilandbewoners
wel in. Dat de droom zou ontaarden in een regelrechte nachtmerrie, zagen ze
niet. Cyprus werd meegesleept door de problemen in Griekenland. De
socialistische regering van Dimitri Christofias die de financiële malaise niet
onder ogen wilde zien, maakte de ellende nog groter. Eind 2012 is Cyprus zo goed
als failliet. Zonder hulp redden ze het niet.

In maart blijven de banken zelfs 10 dagen dicht. Er kan dan nog slechts 300 euro
per dag uit de muur worden gehaald. De regering moet 10 miljard euro van de
trojka, de eurolanden, het IMF en de Europese Centrale Bank lenen. Tegen een
hoge prijs. De Laiki-bank wordt gesaneerd. Cyprioten met meer dan een ton op de
bank kunnen naar hun spaargeld fluiten. Het is de eerste keer dat particulieren
in Europa rechtstreeks meebetalen aan de crisis. Jeroen Dijsselbloem, dan net
voorzitter van de eurogroep, maakt geen vrienden op Cyprus. De werkloosheid
stijgt naar 17 procent, onder jongeren is de situatie nog erger. 40 procent zit
thuis. Velen kunnen de enorme leningen niet meer aflossen. De nachtmerrie van de
Cyprioten is compleet.

Nu, ruim 2 jaar later, is Cyprus dé grote verrassing van Europa. Het eiland is
ongelofelijk snel uit de crisis geklauterd. Het verschil met Griekenland kan
niet groter zijn. De regering houdt zich keurig aan de afspraken met de trojka
en Europa reageert vol lof.

De veerkracht van Cyprus blijft Fiona Mullen, een vooraanstaande econoom op het
eiland verbazen ,,Dit eiland heeft een roemruchte geschiedenis, het kan
blijkbaar wel tegen een stootje.''

Mullen prijst de regering van Nicos Anastasiades die het juiste beleid heeft
gevoerd door met name de hand stevig op de knip te houden. Daarmee een einde
makend aan de enorme overheidsuitgaven. Met succes. In de eerste 3 maanden van
2015 was zelfs sprake van economische groei.

Mullen: ,,Cyprus is veranderd. Nu vragen de Cyprioten in een restaurant zonder
blikken of blozen de ober het overgebleven eten in te pakken. Vroeger totaal
ondenkbaar. Nu moet iedereen op de kleintjes letten. Zuinig is trendy
geworden.''




VIEW ORIGINAL PAGE:

GRAPHIC: De regering van Nicos Anastasiades hield de hand op de knip en maakte
zo een eind aan de enorme overheidsuitgaven.
FOTO AFP

LANGUAGE: DUTCH; NEDERLANDS"
164107250,2015-06-20T00:00:00,Starter leeft langer met hulp van Qredits,8,Algemeen Dagblad,,PEET VOGELS,,Economie,,381,,"Kredietgever alternatief voor bank

Meer dan 4000 startende ondernemingen hielp Qredits de afgelopen 5 jaar op weg.
Daarmee is de verstrekker van microkredieten het belangrijkste alternatief voor
de bank geworden. En het kan nog beter, denkt directeur Elwin Groenevelt.

Qredits werd in 2009 opgericht om met name startende ondernemers aan
financiering te helpen. Bij de banken zijn ze vaak niet welkom: te veel werk, te
lage marge en een te hoog risico op faillissement. Maar bij Qredits leeft maar
liefst 86 procent van de ondernemingen nog na 3 jaar. Ze groeien zelfs en nemen
personeel aan. Qredits schrijft dat hoge percentage overlevers toe aan de
strenge selectie en aan de goede begeleiding.

30 procent van de aanvragers valt al af, omdat ze niet eens een ondernemingsplan
hebben. Van de rest krijgt een derde een krediet. Qredits kijkt vooral naar de
ondernemersvaardigheden en de motivatie. ,,Veel mensen worden ondernemer omdat
ze werkloos thuis zitten en geen baan kunnen krijgen. Het is de vraag of dat de
juiste motivatie is,'' meent directeur Groenevelt.

Verder krijgen starters coaching aangeboden. Qredits heeft 600 vrijwillige
coaches tot zijn beschikking, die starters de kneepjes van het vak bijbrengen en
ze tips en trucs leren.

Vooral de eerste jaren is een coach belangrijk, heeft Groenevelt gemerkt.
,,Starters hebben vaak een klein sociaal netwerk. Zo'n coach kan dan mensen in
zijn netwerk zoeken om bepaalde problemen op te lossen. En ze zijn een
klankbord. Ze kunnen een ondernemer door een moeilijke periode slepen.''

Qredits heeft inmiddels voor meer dan 100 miljoen euro aan microkredieten aan
starters verstrekt. Niet veel, als je bedenkt dat het mkb voor 3,5 miljard aan
bankkrediet heeft. ,,Maar bij startende bedrijven hebben we een substantieel
marktaandeel,'' zegt Groenevelt. Inmiddels krijgt Qredits zo'n 35
kredietaanvragen per dag. ,,Maar dat mag best het dubbele aantal worden. Dat
kunnen we goed aan. Geld om uit te lenen is er voldoende.''

Groenevelt hoopt zo te groeien naar zo'n 100 miljoen euro per jaar.

Qredits is geen concurrent van de banken, integendeel zelfs. ,,Banken verwijzen
starters door naar ons. Al mag dat wel wat vaker gebeuren. En banken lenen ons
ook kapitaal, evenals pensioenfondsen.''




VIEW ORIGINAL PAGE: ,

GRAPHIC: Directeur Elwin Groenevelt: 'Onze coaches slepen starters door
moeilijke periodes heen.'
GRATIS

LANGUAGE: DUTCH; NEDERLANDS"
164107251,2015-06-20T00:00:00,Sojaboeren helpen bankroet verzachten,8,Algemeen Dagblad,,REMI LEHMANN,,Nieuws; Blz. 8,,445,,"Eerder failliet

Griekenland kan zomaar bankroet gaan als het zijn schulden niet aflost. Dat is
meer landen overkomen. Het AD portretteert de komende dagen een aantal staten
dat in het verleden failliet is gegaan. Vandaag: Argentinië.

,,Laten we de koe bij de horens vatten: Argentinië stopt de betaling van haar
buitenlandse schulden."" Onder oorverdovend applaus van het parlement kondigt
president Adolfo Rodríguez Saá op 23 december 2001 het failliet van zijn land
aan. De schuld van bijna 100 miljard dollar was onbetaalbaar geworden.

In het centrum van Buenos Aires zijn dan al weken veldslagen tussen de politie
en demonstranten aan de gang. Daarbij vallen doden en gewonden. De burgers zijn
de jarenlange recessie en bezuinigingen zat.

Spaarders mogen nog maar 250 peso/dollar per week opnemen. Maar nog voordat ze
voor het loket staan, wordt de koppeling tussen de dollar en de Argentijnse peso
losgelaten. Door de devaluatie van 40 procent zien spaarders hun tegoeden
verdampen. Ze slaan op potten en pannen voor de banken: ,,Dieven! Oplichters!""
schalt het door de straten van de 'City'.

In een land waarin cash koning is, ontstaat een acuut geldtekort, waardoor
vooral kleine ondernemers failliet gaan. Noodgedwongen verkopen velen
bezittingen: van de opbrengst proberen ze de crisis te overleven. Anderen willen
weg.

De meeste Argentijnen hebben die luxe niet. Een half jaar na het faillissement
leeft 53 procent van de bevolking onder de armoedegrens. Supermarkten worden
geplunderd. Arbeiders nemen gesloten fabrieken over en overal worden ruilmarkten
opgezet. De allerarmsten struinen door de straten van Buenos Aires op zoek naar
karton, dat ze aan recyclecentra verkopen.

Gewas

Vanaf 2003 gaat het wat beter. Argentijnse boeren dragen bij aan het herstel
door massaal soja te verbouwen. Het lucratieve gewas levert de fiscus flinke
meevallers op, waarmee de schuld wat wordt afgelost en de economie gestimuleerd.
Tarieven van het openbaar vervoer, gas, water en licht worden bevroren. Zo durft
de consument weer wat geld uit te geven. Hierdoor groeit de Argentijnse economie
tussen 2004 en 2014 gemiddeld met 4,4 procent per jaar. De armoede is gehalveerd
en ook de werkloosheid is sterk gedaald. De alsmaar groeiende sloppenwijken
tonen dat niet iedereen heeft geprofiteerd van het herstel.

Anno 2015 vecht de regering nog steeds tegen hedgefondsen die volledige
terugbetaling van de schuld eisen. Ook de gewone Argentijn merkt dat: de
infrastructuur is verpauperd, leningen zijn peperduur en de lokale munt verliest
jaarlijks 25 procent aan waarde. Een schuld is zó gewoon, dat zelfs de
boodschappen in termijnen worden betaald.




VIEW ORIGINAL PAGE:

GRAPHIC: REUTERS
UNGER THIJS

LANGUAGE: DUTCH; NEDERLANDS"
164107252,2015-06-19T00:00:00,Jonge vrouwen doen flinke inhaalslag op arbeidsmarkt,8,Algemeen Dagblad,,,,Nieuws,,249,,"Vrouwen presteren beter op school dan mannen. Zo'n voorsprong hebben ze nu ook
op de arbeidsmarkt, constateert het Centraal Bureau voor de Statistiek (CBS).
Het afgelopen jaar kregen 5 keer zoveel vrouwen een baan als mannen.



De totale werkloosheid daalde de afgelopen maand heel licht tot 617.000
werklozen. Maar de verdeling is scheef. Vooral jonge vrouwen profiteren van de
aantrekkende economie, zegt CBS-hoofdeconoom Peter Hein van Mulligen: ,,De
jeugdwerkloosheid is al een tijdje aan het dalen. Daar profiteren vooral vrouwen
van. En niet alleen in kleine baantjes. Bij banen van 12 uur of meer in de week
steeg het aantal werkende vrouwen met 20.000 het afgelopen jaar. Terwijl er 4000
meer jonge mannen aan het werk kwamen.''

De betere opleiding van de vrouwen is een belangrijke verklaring volgens Van
Mulligen. ,,En ze willen meer werken. Onder oudere generaties zie je meer
vrouwen die niet werken of alleen kleine baantjes hebben.''

De jeugdwerkloosheid daalt al een tijdje, maar bij ouderen blijft werkloosheid
hardnekkig. ,,In de leeftijdsgroep boven de 45 is nu 6,5 procent werkloos.
Gemiddeld was dat in deze groep 4 procent de afgelopen 10 jaar,'' zegt Van
Mulligen. Voor de 45-plussers zal een verbetering niet snel komen, vreest hij:
,,Jongeren profiteren het eerst van een aantrekkende economie. De oudere
werklozen komen pas aan het werk als de arbeidsmarkt echt flink aantrekt. En dat
duurt nog even.''

Kleine baantjes iets van oudere generatie




VIEW ORIGINAL PAGE:

LANGUAGE: DUTCH; NEDERLANDS"
164107253,2015-06-19T00:00:00,Jonge vrouwen doen flinke inhaalslag op arbeidsmarkt,8,Algemeen Dagblad,,,,Nieuws; Blz. 10,,250,,"Vrouwen presteren beter op school dan mannen. Zo'n voorsprong hebben ze nu ook
op de arbeidsmarkt, constateert het Centraal Bureau voor de Statistiek (CBS).
Het afgelopen jaar kregen vijf keer zo veel vrouwen een baan als mannen.



De totale werkloosheid daalde de afgelopen maand heel licht tot 617.000
werklozen. Maar de verdeling is scheef. Vooral jonge vrouwen profiteren van de
aantrekkende economie, zegt CBS-hoofdeconoom Peter Hein van Mulligen: ,,De
jeugdwerkloosheid is al een tijdje aan het dalen. Daar profiteren vooral vrouwen
van. En niet alleen in kleine baantjes. Bij banen van 12 uur of meer in de week
steeg het aantal werkende vrouwen met 20.000 het afgelopen jaar. Terwijl er 4000
meer jonge mannen aan het werk kwamen.''

De betere opleiding van de vrouwen is een belangrijke verklaring volgens Van
Mulligen. ,,En ze willen meer werken. Onder oudere generaties zie je meer
vrouwen die niet werken of alleen kleine baantjes hebben.''

De jeugdwerkloosheid daalt al een tijdje, maar bij ouderen blijft werkloosheid
hardnekkig. ,,In de leeftijdsgroep boven de 45 is nu 6,5 procent werkloos.
Gemiddeld was dat in deze groep 4 procent de afgelopen 10 jaar,'' zegt Van
Mulligen. Voor de 45-plussers zal een verbetering niet snel komen, vreest hij:
,,Jongeren profiteren het eerst van een aantrekkende economie. De oudere
werklozen komen pas aan het werk als de arbeidsmarkt echt flink aantrekt. En dat
duurt nog even.''

Kleine baantjes iets van oudere generatie




VIEW ORIGINAL PAGE:

LANGUAGE: DUTCH; NEDERLANDS"
164107254,2015-06-18T00:00:00,Angst voor bankroet zit in het Duitse dna,8,Algemeen Dagblad,,WIERD DUK,,Nieuws,,510,,"Griekenland kan zomaar bankroet gaan als het zijn schulden niet aflost. Dat is
meer landen overkomen. De komende dagen portreteren wij een aantal staten die in
het verleden failliet zijn gegaan. Vandaag: Duitsland.

'Een dollar is nu 800 miljard mark,' schreef de Duitse leraar August Heinrich
von der Ohe op 14 november 1923. 'Politici vechten met alle middelen om de
macht.'

Von der Ohe, een leraar uit Uelzen, hield in de crisisjaren '20 een dagboek bij,
dat leest als een opsomming van catastrofes. Augustus 1923: 'De
inkomstenbelasting is met 400 procent verhoogd. Een koe kost 350 miljoen mark.'


De Duitse staat had in de voorafgaande jaren een enorme schuldenlast opgebouwd
om de kosten voor de Eerste Wereldoorlog te kunnen financieren. Daar kwamen na
de nederlaag in 1918 aanzienlijke herstelbetalingen aan de geallieerden bij.
Toen Franse troepen in 1923 bovendien het Ruhrgebied bezetten, ontstond
hyperinflatie en was de economische chaos compleet. De staat was feitelijk
bankroet.

Spook

Pas na de geldhervorming van november 1923 kon leraar Von der Ohe weer wat
ademhalen. ,,Ondanks onze persoonlijke financiële verliezen, zijn we blij weer
een normaal leven te kunnen leiden,'' schreef hij.

Het zijn verhalen als die van Von der Ohe, die Duitsers van generatie op
generatie aan elkaar doorvertellen en die doorwerken tot op de dag van vandaag.
Voor niets hebben Duitsers zo veel angst als voor het spook van de inflatie en
voor een faillissement. ,,Die angst zit in ons dna,'' schreef de krant Die Welt.
Het aantal alarmerende Duitse boeken over een nieuw staatsbankroet is niet te
tellen.

Voor Von der Rohe duurde de rust overigens niet lang. In 1932 maakte Duitsland,
onder invloed van de grote depressie in de Verenigde Staten, nog een nationaal
faillissement mee. De daaruit voortvloeiende verpaupering en radicalisering van
grote delen van de bevolking leidden mede tot de opkomst van Hitler en diens
nationaalsocialisten.

Ruilhandel

Altijd zijn het de doorsnee burgers die de prijs betalen. Spaargeld gaat in rook
op, salarissen en pensioenen zijn niets meer waard, aandelen kelderen. In 1948
sloeg in Duitsland het noodlot opnieuw toe. De economische omstandigheden waren
miserabel, men leefde van ruilhandel. ,,Er werden nauwelijks goederen
geproduceerd,'' schreef de bankmedewerker Theo Wehrbein uit Hamelen. ,,Dus was
er bijna niets te koop. Sigaretten waren het hardste betaalmiddel.'' Eind juni
werd in de westelijke bezette gebieden de waardeloos geworden Reichsmark
vervangen door een nieuwe munt: de Dmark. Voor die omstelling moesten vooral de
spaarders bloeden: lonen en pensioenen werden één op één omgezet, maar voor
spaartegoeden gold een koers van 10 Reichsmark voor 1 Dmark.

Je zou op basis van de collectieve herinnering aan die horror-jaren verwachten
dat Duitsers begrip hebben voor de problemen van de Griekse bevolking. Maar dit
is slechts ten dele het geval: 60 procent zegt voorstander te zijn van een harde
aanpak van de Grieken. In de hoop, kennelijk, dat het spook van de crisis
Duitsland ditmaal niet zal bereiken.

GRAPHIC: De waardeloos geworden Reichsmark werd in 1948 vervangen door de Dmark.

GRATIS

LANGUAGE: DUTCH; NEDERLANDS"
164107255,2015-06-16T00:00:00,"Slimste stad heeft bijna alles, alleen geen ziel",8,Algemeen Dagblad,,KARLIJN VAN HOUWELINGEN,,Nieuws,,1391,,"Zuid-Korea | Songdo werd bedacht achter de tekentafel, met de nieuwste
technische snufjes om het leven te veraangenamen

Een beetje stad moet tegenwoordig 'slim' zijn: vol technologie om stadse
problemen op te lossen. Het grote voorbeeld voor burgemeesters over de hele
wereld is Songdo, een futuristische, gloednieuwe smart city in Zuid-Korea. Maar
hoe is het om daar te leven?

Als de Koreaanse huismoeder Jini Kim van haar vuilnis af wil, hoeft ze geen stap
buiten haar flat met uitzicht op het centrale park van Songdo te zetten. Ze
opent een soort wasmachinedeurtje in de muur, legt haar afvalzak in de
decimeters dikke pijp daarachter en zoef! Het huisvuil wordt via een ondergronds
tunnelstelsel weggezogen naar de afvalverwerking aan de andere kant van de stad.


,,Het maakt mijn leven echt makkelijker,"" vindt Jini. Bovendien, vertelt ze,
rijden in haar stad dus geen vuilnistrucks die de kinderen Kim omver zouden
kunnen rijden, verkeersopstoppingen veroorzaken en de lucht vervuilen. ,,Een
groot voordeel, toch?""

Gewonnen land

In de hoofdstad Seoul, 50 kilometer verderop, is verkeer vooral een stilstaand
fenomeen. Maar hier in Songdo stomen de Kia's en Hyundai's lekker door. Waar nu
vuilnismanloze, opvallend lege zesbaanswegen liggen, was 15 jaar en 35 miljard
dollar geleden niets dan water en zeebodem. Nadat Zuid-Korea had besloten dat
het vlakbij het vliegveld van metropool Incheon een stad wilde bouwen waar
buitenlandse investeerders geen 'nee' tegen konden zeggen, is 53 vierkante
kilometer land gewonnen en Songdo uit de zeeklei gestampt.

Het is een wat steriele stad geworden, waar alles recht en ruim is en
restaurants zich verstoppen in shopping malls. De glazen wolkenkrabbers doen in
combinatie met een rondvaartboot op een zorgvuldig afgepast riviertje met
betonnen beschoeiing wat surrealistisch aan. Maar met een vleugje Venetië
(water) en Parijs (brede boulevards), een snufje Sydney (een Opera House) en een
flinke scheut New York (Central Park) is deze stad gebouwd volgens hét recept
voor een prettige leefomgeving. Althans, dat is wat de architecten van de
Amerikaanse projectontwikkelaar Gale beoogden toen ze het hart van Songdo
ontwierpen: een stad waar multinationals hun werknemers graag naartoe verhuizen.


,,We hebben de succesvolle elementen overgenomen van de mooiste steden ter
wereld, omdat we hier heel snel moesten bouwen,"" vertelt Scott Summers van Gale
op de bovenste verdieping van de NEATT-toren, het hoogste gebouw van Korea. Daar
in de verte, wijst hij, gaat de landwinning nog steeds door. De wereldwijde
crisis heeft tot jaren vertraging geleid. Pas in 2022 zal Songdo echt af zijn.
Beneden ligt het immense park dat Koreanen enorm waarderen - gewend aan beton
als ze zijn. Vandaag kronkelen sliertjes triatleten over de paden. ,,Alles
draait hier om kwaliteit van leven,"" legt Summers' collega Jonathan Thorpe uit.

Sensoren en camera's

Waar mogelijk wordt technologie ingezet om steeds terugkerende stadsproblemen op
te lossen. De enorme afvalproductie en het gigantische energieverbruik van
uitdijende steden bijvoorbeeld, de verkeersopstoppingen, de luchtvervuiling en
de criminaliteit. Songdo heeft overal ingebouwde sensoren en camera's, die
helpen om dat allemaal zo veel mogelijk uit te bannen.

Verkeersinfarcten, ongelukken, branden, overvallen, auto's met verdachte
kentekens en vreemde stoffen in de lucht of het water kunnen snel opgemerkt
worden in het commandocentrum in de NEATT-toren, die net als veel kantoren hier
zo duurzaam mogelijk is gebouwd. ,,Onze technologie gaat niet verder dan die van
anderen,"" zegt woordvoerder Yoona Chu van het stadsbestuur. ,,Het revolutionaire
is dat we alles bij elkaar brengen.""

In Songdo is zelfs gefantaseerd over het combineren van camera's die
nummerplaten herkennen en de digitale aansturing van de verwarming in woningen.
Het moet mogelijk zijn de verwarming te activeren zodra zo'n camera registreert
dat de auto van de huiseigenaar de stad binnen rijdt. Jini Kim gebruikt een
voorzichtige voorloper van zo'n systeem. Ze lacht schalks. ,,Als de auto van
mijn man het terrein van onze flat oprijdt gaat in huis een alarmpje af. Heel
handig, dan kan ik snel mijn schort voordoen en héél druk lijken in de keuken.
En de kinderen gaan dan snel huiswerk maken.""

Op een wallpad in haar huis zijn naast gegevens over energieverbruik en het
gewicht van de bewoners ook de camera's op de speelplaats om de hoek uit te
lezen. Er wordt een archief aangelegd met beelden van iedereen die voor de deur
staat als de Kims niet thuis zijn. Als ze in een verloren uurtje Engels willen
leren van een leraar in de VS of een adviesgesprek willen voeren met een
plastisch chirurg, dan kan dat via het 'telepresence-systeem' op een tv-scherm
met camera in de woonkamer.

Gemeenten en projectontwikkelaars uit de hele wereld komen naar Songdo om de
'stad van de toekomst' met eigen ogen te zien. Jung Ji Won van Ulife Solutions,
het bedrijf achter alle snufjes in huis, bereidt net bezoeken uit Vietnam en
China voor. ,,In sciencefictionfilms communiceren mensen altijd via
beeldschermen, daarom vinden ze het cool om zoiets te hebben in hun stad,""
vermoedt zij. En dat terwijl ze moeite moet doen om andere bewoners van Songdo
zo ver te krijgen dat ze het beeldscherm net zo veel gaan gebruiken als Jini
Kim. ,,Veel mensen voelen zich toch nog wat ongemakkelijk bij videocontact.""

Amsterdam

Maar over een tijdje weten we allicht niet beter meer. Smart cities zijn
namelijk hot, weet de Israëlische hoogleraar architectuur Yehuda Kalay, expert
op dit gebied en op bezoek in Songdo. ,,Iedere burgemeester wil dat zijn stad
een smart city is,"" vertelt hij in de top van de NEATT-toren. Zo willen China en
India er elk tientallen bouwen en proberen Amsterdam en Barcelona zoveel
mogelijk nuttige technologie in te passen binnen hun bestaande grenzen. Kalay:
,,Songdo ligt voor op alle anderen. Omdat de stad compleet nieuw is, is alle
technologie makkelijk te implementeren.''

Dat maakt van Songdo nog geen perfecte wereld. Het is dan wel fijn dat alles
efficiënt, schoon en duurzaam is, schreef de New Yorkse stadssocioloog Richard
Sennett al eens, maar hij vindt Songdo veel te 'bedacht'. De bewoners hebben
weinig of geen invloed op de manier waarop zij hun stad gebruiken. Alles is
vooraf aan de tekentafel uitgedacht en van bovenaf opgelegd, terwijl
verrassingen en diversiteit steden juist levendig en aantrekkelijk maken.

,,Je kunt spontaniteit en een identiteit niet ontwerpen,"" erkent ontwikkelaar
Thorpe. ,,Wij maken in elk geval een zo aantrekkelijk mogelijke buitenruimte,
zodat mensen er iets mee gaan doen. Een triatlon organiseren, bijvoorbeeld. Dat
hadden we vooraf niet bedacht.""

Een buurvrouw van Jini Kim, Lee Jong Ren, schetst een andere schaduwzijde van
het leven in een nieuwe smart city. ,,Er is weinig chemie tussen de bewoners. We
mengen niet zo met elkaar.""

Dat komt doordat ze allemaal ergens anders vandaan komen en vreemden voor elkaar
zijn, denkt Jong Ren. Buurvrouw Kim wijt het gebrek aan gemeenschapsgevoel ook
aan de technologie. ,,Hoe meer we daarvan hebben, hoe minder contact we hebben
in het echte leven, lijkt het wel."" Toch kan het anders, vindt ze: zelf ging ze
juist koffiedrinken met de dames die met haar een cursus yoga volgden via het
'telepresence-systeem'. ,,Dat is voor mij complementair aan het off-line leven.""

Gangnam

Ze zou de beeldschermen in huis best kunnen missen, overigens. Kim verhuisde net
als veel andere bewoners vooral naar Songdo om het centrale park, de schone
straten en de frisse lucht. Dat zijn allemaal zaken die ver weg zijn in haar
oorspronkelijke thuishaven Gangnam, Seouls equivalent van Amsterdam-Zuid, waar
Porsches het straatbeeld bepalen en zowel de bomen als de huizenprijzen tot in
de hemel groeien.

Voor veel Koreanen zijn Songdo's high-techhuizen met parkzicht onbetaalbaar,
maar in Gangnam zingen enthousiaste verhalen rond over de spiksplinternieuwe
stad. ,,Je krijgt hier nu nog meer huis voor je geld dan in Gangnam,"" tipt Jini
Kim. Had zanger Psy een vooruitziende blik toen hij de clip bij zijn wereldhit
Gangnam Style opnam in Songdo? Lee Jong Ren: ,,Dit is de nieuwe place to be.""

'Hier krijg je meer huis voor je geld dan in Gangnam' (-Jini Kim)

'In Songdo is er weinig chemie tussen de bewoners, we mengen niet zo' (-Lee Jong
Ren)




VIEW ORIGINAL PAGE: ,

GRAPHIC: Songdo, met centraal op de foto de NEATT-toren, het hoogste gebouw van
Zuid-Korea. Links daarvan op de voorgrond het centrale park van de stad.

LANGUAGE: DUTCH; NEDERLANDS"
164107256,2015-06-15T00:00:00,"'Zzp'ers treft geen blaam, hun bazen wel'",8,Algemeen Dagblad,,ANNEMIEKE VAN DONGEN,,Nieuws; Blz. 14,,546,,"Ton Heerts trekt na tumult aanval op zelfstandigenaftrek in

FNV-voorzitter Ton Heerts is door het stof gegaan nadat hij zzp'ers tegen zich
in het harnas had gejaagd. Hij heeft niks tegen zzp'ers, stelt hij nu, maar wel
tegen werkgevers die mensen dwingen in een bestaan als schijnzelfstandigde.

Ton Heerts betreurt het dat hij vorige week in een interview de indruk heeft
gewekt de aanval op zelfstandigen te openen. Dat heeft de FNV-voorzitter per
brief aan zijn achterban laten weten. Niet alleen zzp'ers vielen massaal over
hem heen, ook een aantal bonden binnen de vakcentrale was kritisch over de
uitspraken van de voorman. ,,Een forse uitglijder,'' zo oordeelde bijvoorbeeld
FNV Zelfstandigen.

De vakbondsvoorzitter had dinsdag in een interview met het Financieele Dagblad
in ongekend felle bewoordingen zijn zorgen geuit over de afbrokkeling van het
sociaal stelsel.

Heerts suggereerde dat zzp'ers dankzij de zelfstandigenaftrek, een
belastingkorting, oneerlijke concurrentie vormen voor personeel in loondienst.
,,Mede door die zelfstandigenaftrek zijn zzp'ers goedkoop voor opdrachtgevers.
Dit is een indirecte subsidie aan werkgevers die hun verantwoordelijkheid
weigeren te nemen en er miljarden euro's beter van worden. En dat terwijl de
Nederlandse Staat belastinginkomsten derft.''

In zijn brief nuanceerde Heerts die aanval. ,,Niet zelfstandigen, maar
schijnzelfstandigheid door opdrachtgevers en werkgevers die niet fatsoenlijk
willen betalen voor arbeid, is het probleem.""

Met het interview wilde Heerts 'een knuppel in het hoenderhok gooien', verklaart
hij achteraf. ,,De dagelijkse aantasting van onze verzorgingsstaat is voor mij
een heel grote zorg. Bescherming van mensen wordt aan alle kanten ondergraven,
onze zorgvuldig opgebouwde verzorgingsstaat dreigt te worden afgebroken.''

Het aantal zzp'ers in Nederland neemt toe doordat werkgevers vast personeel
inruilen voor goedkopere zelfstandigen. Ze draaien dan niet langer op voor zaken
als ziekte, werkloosheid en pensioenkosten. In de zorg, de bouw en bij de post
is dat bijvoorbeeld het geval.

Zzp'ers hebben recht op zelfstandigenaftrek, een korting op hun belasting. Door
dat voordeel betaalt een zzp'er met een winst van 24.000 euro 8 procent
belasting, terwijl een werknemer met datzelfde inkomen 24 procent betaalt.

,,Als die aftrek wordt gebruikt waar die voor bedoeld is - namelijk zzp'ers in
de gelegenheid stellen te investeren in scholing, pensioen etcetera - hoeft de
korting niet omlaag,'' liet Heerts dit weekend weten via zijn woordvoerder.
,,Maar de aftrek mag er niet toe leiden dat calculerende werkgevers
schijnzelfstandigen nog minder betalen, omdat ze na aftrek genoeg over zouden
houden om van te leven.""

Stichting ZZP Nederland is blij dat Heerts zijn aanval op de zelfstandigaftrek
heeft gestaakt. ,,Hij leek vooral van die korting af te willen om de tarieven
van zzp'ers omhoog te krijgen, zodat vaste werknemers weer aantrekkelijker
zouden worden voor werkgevers,'' zegt voorzitter Johan Marrink. ,,Dat kan
natuurlijk niet de bedoeling zijn. We moeten eens af van de strijd om
arbeidsvoorwaarden tussen werknemers en zzp'ers.''

We zijn blij dat hij zijn aanval op zelfstandigen heeft gestaakt (-Johan Marink,
voorzitter Stichting ZZP Nederland)




VIEW ORIGINAL PAGE:

GRAPHIC: Heerts wilde met zijn harde uitspraken over misbruik
zelfstandigenaftrek vooraldiscussie losmaken.
FOTO ROBIN UTRECHT

LANGUAGE: DUTCH; NEDERLANDS"
164107257,2015-06-15T00:00:00,"'Zzp'ers treft zelf geen blaam, hun bazen wel'",8,Algemeen Dagblad,,ANNEMIEKE VAN DONGEN,,Nieuws; Blz. 14,,523,,"Ton Heerts trekt aanval op zelfstandigenaftrek in

FNV-voorzitter Ton Heerts is door het stof gegaan nadat hij zzp'ers tegen zich
in het harnas had gejaagd. Hij heeft niks tegen zzp'ers, stelt hij nu, maar wel
tegen werkgevers die mensen dwingen in een bestaan als schijnzelfstandigde.

Ton Heerts betreurt het dat hij vorige week in een interview de indruk heeft
gewekt de aanval op zelfstandigen te openen. Dat heeft de FNV-voorzitter per
brief aan zijn achterban laten weten. Niet alleen zzp'ers vielen massaal over
hem heen, ook een aantal bonden binnen de vakcentrale was kritisch over de
uitspraken van de voorman. ,,Een forse uitglijder,'' zo oordeelde bijvoorbeeld
FNV Zelfstandigen.

De vakbondsvoorzitter had dinsdag in een interview met het Financieele Dagblad
in ongekend felle bewoordingen zijn zorgen geuit over de afbrokkeling van het
sociaal stelsel.

Concurrentie

Heerts suggereerde dat zzp'ers dankzij de zelfstandigenaftrek, een
belastingkorting, oneerlijke concurrentie vormen voor personeel in loondienst.
,,Mede door die zelfstandigenaftrek zijn zzp'ers goedkoop voor opdrachtgevers.
Dit is een indirecte subsidie aan werkgevers die hun verantwoordelijkheid
weigeren te nemen en er miljarden euro's beter van worden. En dat terwijl de
Nederlandse Staat belastinginkomsten derft.''

In zijn brief nuanceerde Heerts die aanval. ,,Niet zelfstandigen, maar
schijnzelfstandigheid door opdrachtgevers en werkgevers die niet fatsoenlijk
willen betalen voor arbeid, is het probleem.""

Met het interview wilde Heerts 'een knuppel in het hoenderhok gooien', verklaart
hij achteraf. ,,De dagelijkse aantasting van onze verzorgingsstaat is voor mij
een heel grote zorg. Bescherming van mensen wordt aan alle kanten ondergraven,
onze zorgvuldig opgebouwde verzorgingsstaat dreigt te worden afgebroken.''

Het aantal zzp'ers in Nederland neemt toe doordat werkgevers vast personeel
inruilen voor goedkopere zelfstandigen. Ze draaien dan niet langer op voor zaken
als ziekte, werkloosheid en pensioenkosten. In de zorg, de bouw en bij de post
is dat bijvoorbeeld het geval.

Zzp'ers hebben recht op zelfstandigenaftrek, een korting op hun belasting. Door
dat voordeel betaalt een zzp'er met een winst van 24.000 euro 8 procent
belasting, terwijl een werknemer met datzelfde inkomen 24 procent betaalt.

Scholing

,,Als die aftrek wordt gebruikt waar die voor bedoeld is - namelijk zzp'ers in
de gelegenheid stellen te investeren in scholing, pensioen etcetera - hoeft de
korting niet omlaag,'' liet Heerts dit weekend weten via zijn woordvoerder.
,,Maar de aftrek mag er niet toe leiden dat calculerende werkgevers
schijnzelfstandigen nog minder betalen, omdat ze na aftrek genoeg over zouden
houden om van te leven.""

Stichting ZZP Nederland is blij dat Heerts zijn aanval op de zelfstandigaftrek
heeft gestaakt. ,,Hij leek vooral van die korting af te willen om de tarieven
van zzp'ers omhoog te krijgen, zodat vaste werknemers weer aantrekkelijker
zouden worden voor werkgevers,'' zegt voorzitter Johan Marrink. ,,Dat kan
natuurlijk niet de bedoeling zijn. We moeten eens af van de strijd om
arbeidsvoorwaarden tussen werknemers en zzp'ers.''

GRAPHIC: Heerts wilde met zijn harde uitspraken over misbruik van de
zelfstandigenaftrek vooral discussie losmaken.
FOTO ROBIN UTRECHT

LANGUAGE: DUTCH; NEDERLANDS"
164107258,2015-06-13T00:00:00,Foutje: 275 euro te weinig uitkering per maand,8,Algemeen Dagblad,,DEBORAH JONGEJAN,,Nieuws; Blz. 12,,332,,"Tientallen gezinnen ontvangen een te lage of te hoge uitkering. Dat komt door
een fout in de Participatiewet van staatssecretaris Jetta Klijnsma. Gemeenten
moeten de boel nu snel herstellen, voordat meer mensen de dupe worden.



Volgens het ministerie van Sociale Zaken gaat het om een bedrag van zo'n 275
euro per maand, dat te veel of te weinig wordt uitgekeerd.

De problemen hebben alles te maken met de zogeheten kostendelersnorm, die per 1
januari is ingevoerd voor nieuwe bijstandsgerechtigden. De hoogte van de
uitkering van een werkloze gaat omlaag als er huisgenoten zijn die kunnen
meebetalen aan de kosten. Bij tientallen gezinnen is dat echter verkeerd gegaan.


De bijstandsklanten die te weinig uitkering krijgen, moeten zo snel mogelijk het
geld bijgestort krijgen van de gemeente waar ze wonen. Degenen die meer krijgen
hebben geluk: zij mogen het geld houden. Pas in de zomer van 2016 gaan ze terug
naar het lagere bedrag waar ze eigenlijk recht op hebben.

Klijnsma (foto) roept gemeenten op goed op te letten, omdat vanaf 1 juli ook de
mensen die al langer in de bijstand zitten, onder de kostendelersnorm gaan
vallen. ,,Er moet een belletje gaan rinkelen, zodat gemeenten de juiste
berekening maken van de hoogte van de uitkering. Zo hopen we het probleem voor
te zijn voor de nieuwe groep die onder de norm gaat vallen,'' zegt de
woordvoerder van Klijnsma.

De staatssecretaris denkt dat momenteel maximaal tweehonderd gezinnen zijn
getroffen. Het gaat om stellen waarvan één partner boven de 21 jaar is en één
partner jonger dan 21, die samenwonen met een kind en een volwassen medebewoner.
Bijvoorbeeld een gescheiden man met een volwassen zoon, die samenwoont met zijn
jonge vriendin, met wie hij een kind heeft. ,,De Participatiewet bevat zo veel
technische onderdelen, dat er iets is misgegaan,'' verklaart de woordvoerder.

Klijnsma werkt aan een nieuwe wet, die de fout definitief moet herstellen. Deze
kan echter pas op 1 januari 2016 ingaan.




VIEW ORIGINAL PAGE:

GRAPHIC: Staatssecretaris Jetta Klijnsma
FOTO SHODY CAREMAN

LANGUAGE: DUTCH; NEDERLANDS"
164107259,2015-06-13T00:00:00,Oud-Hollandse parel met een internationale uitstraling,8,Algemeen Dagblad,,NATASJA DE GROOT,,Economie; Blz. 29,,680,,"Waar komt bedden-fabrikant Auping vandaan? Vraag het mensen op straat en je
krijgt antwoorden als Scandinavië, België of Duitsland. Toch is het echt een
oer-Hollands merk, al 127 jaar.


Ons land telt 1,3 miljoen ondernemers en 360.000 bedrijven. Twee derde van de
7,3 miljoen werkenden vindt emplooi in het midden- en kleinbedrijf. Het AD is
deze week op bezoek bij beddenfabrikant Auping.

Dat het bij de meeste mensen niet die associatie oproept, komt mogelijk door die
buitenlandse achternaam: Auping. Toch was het wel degelijk een Nederlander die
in 1888 in Hanzestad Deventer een nieuw bed maakte in opdracht van het Sint
Geertruiden Gasthuis. Het was het eerste bed met spiraal bodem zoals we die
vandaag de dag nog kennen, zonder houten planken. Johannes Auping fabriceerde
een bodem met gedraaide, in elkaar gevlochten ijzerdraden die in een ijzeren
frame zijn gespannen.



Wie dat eerste bed met eigen ogen wil aanschouwen kan het vinden in het net
nieuw geopende kantoorpand in Deventer. Daar is een kleine expositieruimte. De
geschiedenis van het bedrijf staat afgedrukt in foto's en teksten op een grote
wand, inclusief de eerste tegel van het pand uit 1912. Directeur Aart Roos wijst
er trots op. De tegel is meeverhuisd op verzoek van de nazaten. Hij glundert als
hij een rondleiding geeft door de kleine 'expositieruimte'.

Naast het bedexemplaar staan ook de beststellers Cleopatra en Auronde. Alleen al
van dat laatste model zijn de afgelopen veertig jaar miljoenen exemplaren
verkocht. ,,In zo'n beetje elke straat van Nederland is wel zo'n bed te vinden.
Dat is toch ongelooflijk!""

Hoe bijzonder ook, na Auronde is er geen bed meer van de band van de
Auping-fabriek gerold die dat succes heeft kunnen evenaren. De crisisjaren heeft
het familiebedrijf (80 procent van de aandelen is in handen van de familie) goed
doorstaan - de omzet is gelijkgebleven - maar groei blijft uit.

En daar ligt een belangrijke taak voor directeur Roos. Bij zijn aantreden 3 jaar
geleden heeft hij flink de bezem door het bedrijf gehaald. Twee van de drie
Auping-locaties zijn gesloten en allemaal onder één dak samengebracht: in een
grote productiehal met een houtfabriek, staalfabriek én het grootste naaiatelier
van Nederland. ,,Die centralisering is niet alleen een bezuinigingsoperatie
geweest,"" vertelt hij. ,,Om te kunnen innoveren en groeien moeten we
investeren."" Die investeringen zijn gedaan in het verduurzamen en vereenvoudigen
van het productieproces.

Auping heeft in totaal 28 nieuwe, creatieve en duurzame maatregelen genomen.

,,Zo vangen we nu bijvoorbeeld met ingenieuze systemen het water en de
houtsnippers op. Die hergebruiken we. Daardoor zijn we nu onafhankelijk van
Slochteren voor onze gasverbruik.""

,,En,"" zo vervolgt hij, ,,tot vorig jaar reden vrachtwagens 120.000 kilometer
per jaar heen en weer tussen de twee fabrieken in Deventer. Die ritjes waren
alleen maar om de ma-

terialen van de ene naar de andere fabriek te brengen. Pure verspilling dus,
voor het milieu, voor de klant en het bedrijf.""

Bovendien werkt Auping niet langer op basis van voorraden, een bed wordt pas
gefabriceerd nadat de bestelling van de klant binnen is. ,,We werken nu veel
efficiënter en dat levert tijdwinst op. Daardoor kunnen we een op maat gemaakt
bed al binnen 2 weken afleveren, en niet meer tussen 8 tot 12 weken zoals
vroeger. In deze tijd dat alles sneller moet en gaat, accepteren mensen gewoon
niet meer dat ze lang moeten wachten.""

Roos is ervan overtuigd dat met innovatie, duurzame ingrepen en nieuwe designs
de beddenfabrikant nog zeker 125 jaar mee kan. De beddenverkoop zit in elk geval
het laatste half jaar weer in de lift. Het bedrijf profiteert van het herstel
van de economie en de aantrekkende huizenmarkt.

Roos: ,,Mensen denken bij Auping misschien niet aan Nederland, maar associëren
het merk wel met duurzame kwaliteit. Dat was het eerste bed van Auping en dat
zit nog steeds in ons dna. Uiteindelijk is dat het allerbelangrijkste.""

Naam

Koninklijke Auping

Omzet

65 miljoen euro

Personeel

350 mensen

Winst

geen uitspraak over




VIEW ORIGINAL PAGE:

GRAPHIC: Volgens directeur Aart Roos is Auping met hun nieuwe designs helemaal
klaar voor de toekomst.
FOTO KOEN VERHEIJDEN

LANGUAGE: DUTCH; NEDERLANDS"
164107260,2015-06-10T00:00:00,Duurzame stad lijkt een utopie,8,Algemeen Dagblad,,,,Stad en Land; Blz. 2,,153,,"UTRECHT

Utrecht moest in 2014 dé klimaatstad van ons land worden, was in 2010 de vurige
wens van het linkse college. Dit ambitieuze doel is 5 jaar na dato nog ver weg.
Het streven van de stad om in 2030 helemaal klimaatneutraal te zijn, lijkt
vrijwel onhaalbaar. Dat blijkt uit een evaluatie van het bureau Harmelink
consulting, die de gemeente heeft laten verrichten van de effecten van de vele
milieumaatregelen die ze sinds 2010 zijn genomen. De raad had de afgelopen jaren
26 miljoen euro uitgetrokken voor een duurzamere stad. Zo is een grote
tegenvaller bijvoorbeeld het plan om windmolens te plaatsen op Lage Weide. Dit
is na kritiek van omwonenden (voorlopig) van de baan. Ook is het niet gelukt met
particuliere huizenbezitters afspraken te maken over het milieuvriendelijker
maken van hun bezit. Wat zonnepanelen en het gebruik van deelauto's betreft,
loopt Utrecht wel weer voorop.




VIEW ORIGINAL PAGE:

LANGUAGE: DUTCH; NEDERLANDS"
164107261,2015-06-10T00:00:00,'Pas betalen wanneer een huis is verkocht',8,Algemeen Dagblad,,,,Stad en Land; Blz. 3,,150,,"De Nederlandse Aardolie Maatschappij (NAM) is bereid om huizenbezitters in het
Groningse aardbevingsgebied te compenseren als blijkt dat hun woning minder
waard is geworden. Maar de NAM voelt niets voor een algemene schaderegeling
vooraf en wil alleen betalen als een woning wordt verkocht 'en de schade in de
portemonnee wordt gevoeld'. Dat stelden de advocaten van het bedrijf maandag
tijdens een rechtszitting voor de rechtbank in Assen. De zaak was aangespannen
door de stichting Waardedaling door Aardbevingen Groningen (WAG). De NAM betwist
niet meer dat de bevingen kunnen leiden tot lagere huizenprijzen, al schat het
bedrijf de daling veel minder hoog in dan WAG suggereert. ,,Schade waarvoor de
NAM aansprakelijk is, wordt vergoed."" Maar volgens de advocaten van het bedrijf
is het onmogelijk die waardevermindering vooraf te bepalen. De uitspraak is 2
september.




VIEW ORIGINAL PAGE:

LANGUAGE: DUTCH; NEDERLANDS"
164107262,2015-06-10T00:00:00,'Handen af van aftrek zzp'er',8,Algemeen Dagblad,,DEBORAH JONGEJAN EN NATASJA DE GROOT,,Economie; Blz. 20,,646,,"Nauwelijks steun voor oproep FNV

De oproep van FNV-voorman Ton Heerts om het mes in de zelfstandigenaftrek te
zetten, krijgt weinig bijval. Hetzelfde geldt voor Heerts' stelling dat dan de
échte zzp'ers komen bovendrijven. VVD-fractievoorzitter Halbe Zijlstra vindt dat
Heerts moet ophouden met de zzp'ers 'de zwarte piet toe te spelen.'

Het leger zzp'ers in ons land groeit gestaag. Tegen 2020 is zo'n 1 miljoen
Nederlanders zelfstandig ondernemer. Lang niet iedereen kiest daar vrijwillig
voor. Met name aan de onderkant van de arbeidsmarkt, zoals in de bouw en zorg,
worden werknemers noodgedwongen zzp'er.

Ze hebben vaak maar één opdrachtgever en komen amper rond. Een deel van deze
'ondernemers' houdt zo weinig over dat ze afhankelijk zijn van de
zelfstandigenaftrek. Door dit belastingvoordeel betaalt een zzp'er met een winst
van 24.000 euro 8 procent belasting. Ter illustratie: een werknemer met
hetzelfde inkomen betaalt 24 procent.

Ton Heerts wijt de problemen met schijnzekerheid aan opdrachtgevers. Zij huren
bewust goedkope zzp'ers in, wentelen alle risico's zoals pensioen, ziekte en
werkloosheid af. ,,Mede door die zelfstandigenaftrek zijn zzp'ers heel goedkoop
voor opdrachtgevers. Dit is een indirecte subsidie aan werkgevers die hun
verantwoordelijkheid weigeren te nemen en er miljarden euro's beter van worden.
En dat terwijl de staat belastinginkomsten derft."" Wat hem betreft moet het mes
in de aftrek, om het tij te keren.

Een belachelijk idee, vindt freelance fotograaf Peter van Aalst. ,,Als die
zelfstandigenaftrek wegvalt, moet ik zomaar jaarlijks 10.000 euro meer betalen
aan de fiscus. En dat verschil doorberekenen aan opdrachtgevers, zoals Heerts
voorstelt, is niet te doen. Ik weet nu al wat hun reactie is: voor jou 659
andere freelancers, dus bedankt maar tot ziens.""

Geen vetpot

Van Aalst zit al 26 jaar in het vak en heeft al heel wat fotografen er de brui
aan zien geven. Vooral de laatste jaren wordt het steeds moeilijker om rond te
komen. ,,Er wordt wel gezegd dat de arbeidsmarkt weer aantrekt, maar als kleine
ondernemer merk ik daar niets van. Ik heb een arbeidsongeschiktheidsverzekering,
maar daar betaal ik me blauw aan. Het is allemaal geen vetpot.""

Ook werkgevers wijzen afschaffing van zelfstandigenaftrek af. VNO-NCW meent dat
zzp'ers en werknemers met een tijdelijk contract juist hard nodig zijn voor de
economie en een goed functionerende arbeidsmarkt.

Daar denkt zzp'er Bart Timmer van The Future Group, een maatschap van
hoogopgeleide ict'ers, anders over. Van hem mag de zelfstandigenaftrek best
verdwijnen. Maar hij verwacht niet dat dit het door Heerts gewenste resultaat
heeft: méér vaste banen. ,,De zzp'er wordt vast niet duurder als de
zelfstandigenaftrek wordt afgeschaft. Tarieven worden door veel meer factoren
bepaald. De kans is groter dat een deel zijn boontjes niet meer kan doppen.""

Regeringspartijen VVD en PvdA zien er in elk geval niets in om te morrelen aan
de zelfstandigenaftrek. ,,Heerts moet ophouden zzp'ers die keihard werken de
zwarte piet toe te spelen,"" aldus VVD-leider Halbe Zijlstra.

De coalitie ziet meer in verlaging van de kosten op arbeid, waardoor het voor
werkgevers goedkoper wordt mensen aan te nemen. Het kabinet wil 5 miljard euro
investeren, te betalen uit meevallers. ,,Dan denk ik dat we de
zelfstandigenaftrek met rust kunnen laten,'' meent PvdA-leider Diederik Samsom.


De zelfstandigenaftrek intact houden, is een van de weinige dingen waarover VVD
en PvdA het eens zijn als het om zzp'ers gaat.

De PvdA maakt zich grote zorgen om het grote aantal laagbetaalde zelfstandigen,
zonder zekerheden. De VVD vindt juist dat het groeiende aantal zzp'ers onnodig
als probleem wordt gezien. Zijlstra noemde zzp'ers onlangs de norm. De liberalen
tornen liever aan de rechten van werknemers met een vast contract, omdat
werkgevers klagen over te hoge lasten.




VIEW ORIGINAL PAGE:

LANGUAGE: DUTCH; NEDERLANDS"
164107263,2015-06-10T00:00:00,Betrek de burger bij windpark,8,Algemeen Dagblad,,NATASJA DE GROOT,,Nieuws,,235,,"OPINIE

Wie wind zegt, zegt weerstand. De tientallen windparken met honderden grote
windturbines die in ons land worden neergezet jagen veel omwonenden op de kast.


Zij vrezen geluidsoverlast, horizonvervuiling en dalende huizenprijzen.
Protesten alom, zoals in het Groningse Meeden. En geef bewoners eens ongelijk.
Wie kijkt er nu graag uit op een windmolenpark of wil 's nachts wakker liggen
van een zoevend geluid? Volgens critici weegt de hoeveelheid groene stroom van
windmolens niet op tegen de schade aan landschap en leefomgeving.

Hoe begrijpelijk het verzet ook is, er zit een andere kant aan dit verhaal: de
aarde warmt in rap tempo op en fossiele brandstoffen raken op. Nederland wil in
2020 14 procent van de energie duurzaam opwekken, onder andere door windmolens.
Die turbines worden gelukkig steeds goedkoper en ze kunnen steeds beter
concurreren met elektriciteit uit kolen- en gascentrales. Andere landen als
Duitsland, Engeland en Spanje lopen inmiddels ver voor op ons.

Daar is het bewonersprotest minder dan hier. De overheid zou een voorbeeld
kunnen nemen aan Denemarken. Daar worden burgers actief betrokken bij de
besluitvorming rond de windmolenparken, daar telt hun inbreng en krijgen ze een
aandeel in het park. Dat zal de weerstand, zoals in Meeden, vast niet helemaal
wegnemen, maar kan ongetwijfeld de pijn wat verzachten.

Fossiele brand-stoffen raken toch op




VIEW ORIGINAL PAGE:

LANGUAGE: DUTCH; NEDERLANDS"
164107264,2015-06-10T00:00:00,'Handen af van aftrek zzp'er',8,Algemeen Dagblad,,DEBORAH JONGEJAN EN NATASJA DE GROOT,,Economie; Blz. 20,,633,,"Nauwelijks steun voor oproep FNV

De oproep van FNV-voorman Ton Heerts om het mes in de zelfstandigenaftrek te
zetten, stuit binnen de vakbond op veel weerstand. FNV Zelfstandigen spreekt
zelfs van 'een forse uitglijder'. Regeringspartijen VVD en PvdA voelen er beide
niks voor om te morrelen aan de zelfstandigenaftrek.

Het leger zzp'ers in ons land groeit gestaag. Tegen 2020 is zo'n 1 miljoen
Nederlanders zelfstandig ondernemer. Lang niet iedereen kiest daar vrijwillig
voor. Met name aan de onderkant van de arbeidsmarkt, zoals in de bouw en zorg,
worden werknemers noodgedwongen zzp'er.

Ze hebben vaak maar één opdrachtgever en komen amper rond. Een deel van deze
'ondernemers' houdt zo weinig over dat ze afhankelijk zijn van de
zelfstandigenaftrek. Door dit belastingvoordeel betaalt een zzp'er met een winst
van 24.000 euro 8 procent belasting. Ter illustratie: een werknemer met
hetzelfde inkomen betaalt 24 procent.

Ton Heerts wijt de problemen met schijnzekerheid aan opdrachtgevers. Zij huren
bewust goedkope zzp'ers in, wentelen alle risico's zoals ziekte en werkloosheid
af. ,,Die zelfstandigenaftrek is een indirecte subsidie aan werkgevers die er
miljarden euro's beter van worden. En dat terwijl de staat belastinginkomsten
derft."" Wat hem betreft moet het mes in de aftrek, om het tij te keren.

Een belachelijk idee, vindt freelance fotograaf Peter van Aalst. ,,Als die
zelfstandigenaftrek wegvalt, moet ik jaarlijks 10.000 euro meer betalen aan de
fiscus. Dat verschil doorberekenen aan opdrachtgevers, zoals Heerts voorstelt,
is niet te doen. Ik weet nu al wat hun reactie is: voor jou 659 andere
freelancers, dus bedankt maar tot ziens.""

Van Aalst zit al 26 jaar in het vak en heeft al heel wat fotografen er de brui
aan zien geven. Vooral de laatste jaren wordt het steeds moeilijker om rond te
komen. ,,Er wordt wel gezegd dat de arbeidsmarkt weer aantrekt, maar als kleine
ondernemer merk ik daar niets van. Ik heb een arbeidsongeschiktheidsverzekering,
maar daar betaal ik me blauw aan. Het is allemaal geen vetpot.""

Ook werkgevers wijzen afschaffing van zelfstandigenaftrek af. VNO-NCW meent dat
zzp'ers en werknemers met een tijdelijk contract juist hard nodig zijn voor de
economie en een goed functionerende arbeidsmarkt.

Daar denkt Bart Timmer, oprichter van The Future Group, een maatschap van
hoogopgeleide ict'ers, anders over. Van hem mag de zelfstandigenaftrek best
verdwijnen. Maar hij verwacht niet dat dit het door Heerts gewenste resultaat
heeft: méér vaste banen. ,,De zzp'er wordt vast niet duurder als die aftrek
wordt afgeschaft. Tarieven worden door meer factoren bepaald. De kans is groter
dat een deel zijn boontjes niet meer kan doppen.""

Regeringspartijen VVD en PvdA zien er in elk geval niets in om te morrelen aan
de zelfstandigenaftrek. ,,Heerts moet ophouden zzp'ers die keihard werken de
zwartepiet toe te spelen,"" aldus VVD-leider Halbe Zijlstra.

VVD en PvdA

De coalitie ziet meer in verlaging van de kosten op arbeid, waardoor het voor
werkgevers goedkoper wordt mensen aan te nemen. Het kabinet wil 5 miljard euro
investeren, te betalen uit meevallers. ,,Dan denk ik dat we de
zelfstandigenaftrek met rust kunnen laten,'' meent PvdA-leider Diederik Samsom.


De zelfstandigenaftrek intact houden, is een van de weinige dingen waarover VVD
en PvdA het eens zijn als het om zzp'ers gaat. De PvdA maakt zich zorgen om het
grote aantal laagbetaalde zelfstandigen, zonder zekerheden. De VVD vindt juist
dat het groeiende aantal zzp'ers onnodig als probleem wordt gezien. Zijlstra
noemde zzp'ers onlangs de norm. De VVD tornt liever aan de rechten van
werknemers met een vast contract, omdat werkgevers klagen over te hoge lasten.

Heerts moet hardwerkende zzp'ers niet de zwartepiet blijven toespelen (-Halbe
Zijlstra (VVD))




VIEW ORIGINAL PAGE:

LANGUAGE: DUTCH; NEDERLANDS"
164107265,2015-06-09T00:00:00,"Wat een prachtig, herkenbaar verhaal",8,Algemeen Dagblad,,,,Service,,667,,"Rivier van afval Column Goossens Afbraak sociaal systeem Misstanden in zorg
Inkomensdaling

'De grond verdween onder m'n voeten' (AD 6-6). Wat een fantastisch verhaal van
Sheryl Sandberg. Zo herkenbaar. Sheryl schrijft op Facebook over het verlies van
haar man Dave Goldberg. Onder meer over de simpele vraag 'Hoe gaat het?' Een
vraag die met de beste bedoelingen gesteld wordt. Je weet dat de ander een
positief antwoord wil horen en zelf kan je het wel uitgillen. Het antwoord zal
bijna altijd zijn: 'Je moet verder'. Terwijl je gevoel van binnen iets geheel
anders aangeeft. Zelf ben ik bijna 5 maanden geleden mijn partner verloren, kort
ervoor m'n eerste man. Binnen twee maanden waren wij als gezin voor de uitvaart
in de kerk en op de begraafplaats. Dat is heel wat. Na de lieve woorden zijn er
ook de teleurstellende opmerkingen. Ik hoop dat velen Sheryl Sandbergs verhaal
met aandacht hebben gelezen en begrip zullen krijgen. Ik wens haar en haar
kinderen heel veel sterkte en alle goeds voor de komende tijd.

Petra van der Meijden.

Mijn handen jeuken als ik die foto zie

'Een rivier van afval' (AD in beeld, 6-6). Bij het zien van de foto van de
rivier van plastic in Manilla gaan mijn handen jeuken. Daar zouden wij
Hollanders wel raad mee weten. Gewoon elke week met z'n allen op zaterdag en
zondag in opblaasbootjes net zo lang scheppen in de rivier tot de troep is
opgeruimd. De gemeentereiniging ter plekke mag doordeweeks de zaak overnemen. Is
er echt geen Nederlandse NGO ter plekke die dit actieplan kan oppakken? Zo'n
bootje kost daar vast niet veel. Ik sponsor graag het eerste bootje voor het
meisje met het T-shirt 'Never Give Up'. Haar symbolische hoop moet worden
beloond! Wie doet mee?

Ja'akov Markus, Maarssen.

UWV kan werkloze niet aan het harken zetten

'Mark had gelijk' (column Jerry Goossens 8-6). Jerry Goossens vergist zich. In
zijn column stelt hij dat werklozen door het UWV gedwongen worden om als
tegenprestatie bladeren te harken. Ik maak de heer Goossens er graag op attent
dat het UWV onder meer de uitvoering regelt van uitkeringen. Echter, de WW is,
in tegenstelling tot de bijstand, een gewone verzekering die de nadelige
financiële gevolgen afdekt voor het geval werknemers buiten hun schuld werkloos
raken. Dus is het wettelijk onmogelijk om als UWV tegenprestaties te verlangen
van de verzekerden. De tegenprestaties waar Goossens op doelt hebben betrekking
op bijstandsgerechtigden.

Wim Everwijn,

Capelle aan den IJssel.

Ach ja, laten we een moestuintje nemen

Als je de commentaren en maatregelen van de laatste tijd volgt, vergaat je het
respect voor onze politieke leiders, mensen zonder enige visie. Een zorgvuldig
sociaal systeem dat in de loop der jaren is opgebouwd wordt in sneltreinvaart
afgebroken, zonder dat men eerst bekijkt wat de gevolgen zijn. Ouderen en
zwakken worden aan de kant geveegd als oud vuil. Als er een debat plaatsvindt
met de verantwoordelijken in de Kamer, is er van de 150 leden misschien 15
procent aanwezig. Over minachting gesproken. Maar wat wil je, met een
staatssecretaris van Sociale Zaken die maar wat over dit onderwerp orakelt. Men
moet maar een moestuintje nemen en groente verbouwen, dat is goedkoop.

Piet van der Vorst, Bergen op Zoom.

Wie heeft een plan?

Ik lees veel commentaar op de topsalarissen in de zorg. Ik vind het geweldig dat
we ons boos maken over de misstanden. Ik heb het over onze bejaarden, maar ook
over de verpleging, die zich rotwerkt. Ik zie het bijna dagelijks, omdat ik
familie in de verpleging heb. We kunnen natuurlijk blijven schrijven in het AD,
maar zou het niet beter zijn met z'n allen ten strijde te trekken? Heeft iemand
een goed plan? In mijn ogen zijn de lui die de topsalarissen en bonussen
krijgen, zware criminelen. Cock Duym, Schiedam.

Nu snap ik de PvdA

Inkomensdaling (AD 5-6). In 3 jaar tijd heeft ongeveer 25 procent van de mensen
zijn inkomen zien dalen. Nu begrijp ik wat de PvdA met nivellering bedoelt.
Annie Jansen, Apeldoorn.




VIEW ORIGINAL PAGE: ,

LANGUAGE: DUTCH; NEDERLANDS"
164107266,2015-06-09T00:00:00,'We zijn beroofd en berooid',8,Algemeen Dagblad,,CHRIS KLOMP EN VICTOR SCHILDKAMP,,Nieuws,,623,,"Groningers eisen via rechter dat NAM betaalt

Negenhonderd huiseigenaren en twaalf woningcorporaties in Groningen hebben geen
geduld meer: zij willen geld zien. En wel nu! Omdat hun huizen door de
gasboringen veel minder waard zijn. Gisteren sleepten zij de Nederlandse
Aardolie Maatschappij (NAM) voor de rechter.



Het wordt een strijd van de lange adem, maar dat moet dan maar. Negenhonderd
woningeigenaren en twaalf woningcorporaties gaan ervoor: via de rechter de
Nederlandse Aardolie Maatschappij dwingen de waardedaling van hun huizen, als
gevolg van gasboringen en aardbevingen, te compenseren. Bij elkaar gaat het om
bijna 100.000 woningen. Gisteren barstte de juridische strijd los.

Advocaat Pieter Huitema van de gedupeerden hield de rechter een indringende
verklaring voor van een ouder echtpaar. ,,Wij zijn nu 70 jaar. Wij willen ons
huis verkopen en leuke dingen doen van ons geld. Maar we zitten hier vast en de
jaren tellen door. Wij voelen ons beroofd en berooid.'' Volgens Huitema staat
het stel symbool voor veel Groningers. ,,Mensen voelen zich gevangen in hun
eigen woning.''

In de zaal luisterde ondertussen Ger Warink uit Loppersum. Hij weet hoe dat is:
geconfronteerd worden met een sterke waardedaling van een woning als gevolg van
aardbevingen. ,,Het huis van mijn moeder was in 2007 nog 400.000 euro waard. We
hebben het een tijd geleden verkocht voor 285.000 euro. Die waardedaling komt
deels door de crisis, maar uit taxaties blijkt: zo'n 60.000 euro waardedaling is
het gevolg van die aardbevingen. Daar heb je geen dikke rapporten voor nodig.
Het is heel simpel: geen hond koopt hier nog een huis. Nou, de NAM kwam met een
voorstel van 5000 euro. Ik denk dat ze nooit gaan toegeven aan de eisen van de
gedupeerden.''

Het huis van zijn moeder is wel verkocht. Warink: ,,Loppersum ligt midden in het
aardbevingsgebied, echt het epicentrum. Maar we hebben het huis kunnen verkopen
aan mensen uit Loppersum die zelf door de NAM waren uitgekocht omdat de NAM
testapparatuur in hun huis wilde plaatsen. Die mensen wilden gelukkig in
Loppersum blijven. Anders hadden we het huis nooit verkocht.''

Angst

De gasbevingen grijpen diep in in het leven van de bewoners van het
aardbevingsgebied, betoogde Huitema. Er is voortdurende angst voor nieuwe
bevingen en de bewoners lijden grote financiële schade door aantoonbare
waardedaling van hun huizen.

Woningbouwcorporaties hebben jaarlijks voor honderdduizenden euro's schade door
een dalende WOZ-waarde, zei Huitema. Het aantal buitenstaanders dat op zoek is
naar een huis in 'het rustige noorden', is gedaald naar zo goed als nul. Een
huis verkopen in het aardbevingsgebied is een heidens karwei geworden.
Huizenbezitters willen daar nú geld voor terugzien.

Open wond

Maar de NAM zelf ziet niets in compensatie vooraf. Volgens de gasreus fluctueert
de waarde van huizen met de tijd. De NAM wil pas compenseren als bij verkoop van
de woning écht blijkt dat de waarde achteruit is gegaan. ,,Maar door die
waardedaling zijn veel huizen juist amper te verkopen,'' zegt advocaat Huitema.


De NAM gaat nog een stap verder. ,,We investeren samen met het rijk 1,2 miljard
euro in de regio. De effecten daarvan op de huizenprijzen zijn nu al zichtbaar
en zullen in de toekomst een verdere impuls geven aan die prijzen. Het kan best
zijn dat er over 20 jaar helemaal geen waardedaling meer is.''

De rechtbank doet naar verwachting pas over 12 weken uitspraak. Die geeft dan
louter duidelijkheid over de aansprakelijkheid van de NAM. De eventuele
financiële compensatie moet vervolgens in een andere, individuele, procedure
worden geregeld voor iedere deelnemer.

Mensen in Groningen voelen zich gevangen in hun eigen woning (-Pieter Huitema
(advocaat))




VIEW ORIGINAL PAGE: ,

GRAPHIC: Rechter G. Vermeulen luistert naar de argumenten.
ANP
De woningen zijn flink in waarde gedaald.
FOTO ANP/ROBIN VAN LONKHUIJSEN

LANGUAGE: DUTCH; NEDERLANDS"
164107267,2015-06-08T00:00:00,Rechter beoordeelt aansprakelijkheid NAM,8,Algemeen Dagblad,,,,Stad en Land; Blz. 16,,183,,"Twaalf woningcorporaties en 700 particulieren uit het Groningse
aardbevingsgebied staan vandaag voor de rechtbank in Assen tegenover de
Nederlandse Aardolie Maatschappij (NAM). De zaak is aangespannen door de
stichting Waardevermindering door Aardbevingen Groningen (WAG). Volgens de
stichting leiden de aardbevingen, nu en in de toekomst, tot soms aanzienlijke
waardevermindering van onroerend goed. WAG eist dat de NAM erkent dat veel
Groningse woningen bij verkoop minder opbrengen. Zij wil dat huizenbezitters op
voorhand worden gecompenseerd, los van de vraag of de woningen op dit moment
aantoonbare schade hebben. Maar volgens de NAM is er geen directe relatie tussen
de waardevermindering van woningen en de aardbevingen. En als die er is, wordt
die pas vergoed als een huis is verkocht en niet vooraf, stelt de NAM.

De zaak die vandaag voor de rechtbank in Assen dient, gaat nog niet over geld,
alleen over de aansprakelijkheid van de NAM. De precieze omvang van de schade
wordt, als de rechters de eis overnemen, later in afzonderlijke procedures
vastgesteld.




VIEW ORIGINAL PAGE:

LANGUAGE: DUTCH; NEDERLANDS"
164107268,2015-06-08T00:00:00,Forse nederlaag Erdogan,8,Algemeen Dagblad,,MARC GUILLET,,Nieuws,,579,,"Koerdische partij komt voor het eerst in het parlement

Een hoge opkomst heeft bij de verkiezingen in Turkije voor een kleine
aardverschuiving gezorgd. De AKP van president Erdogan is zijn meerderheid
kwijt. De linkse Koerden haalden voor het eerst de kiesdrempel.

Een meerderheid van de Turkse kiezers heeft een duidelijk signaal afgegeven bij
de parlementsverkiezingen. De regering van de islamitisch geïnspireerde AKP is
afgestraft en is een fors deel van zijn zetels kwijt.

Na het tellen van de stemmen, bleek dat de regeringspartij van president Recep
Tayyip Erdogan zijn comfortabele meerderheid van 326 van de 550 zetels kwijt
was. De AKP betaalt daarmee de prijs voor de groeiende onvrede over de hoge
werkloosheid (boven de 10 procent), de kwakkelende economie en de autoritaire en
intolerante manier waarop de AKP het land de laatste jaren bestuurt.

Verrassing

Grote verrassing was de winst van de Koerdische Democratische Volkspartij HDP,
die voor het eerst over de hoge kiesdrempel van 10 procent kwam: 13 procent.
Daarmee zijn de linkse Koerden de morele winnaar van deze verkiezingen.

Het is een nieuw voorbeeld van hoe radicaal Turkije aan het veranderen is. Voor
het eerst hebben nu de twee groepen die sinds het begin van de Turkse republiek
in 1923 altijd werden gediscrimineerd - praktiserende moslims en
links-nationalistische Koerden - een plaats in het centrum van de macht.

Erdogan, die volgens de grondwet als president boven de partijen hoort te staan,
voerde de afgelopen weken actief campagne voor zijn AKP. Hij riep zijn vrome
aanhang op de regering een nog grotere meerderheid te bezorgen, zodat de AKP
zonder inspraak van andere partijen een nieuwe grondwet zou kunnen opstellen.
Erdogan wil het Turkse parlementaire systeem veranderen in een presidentieel
systeem, waarin hij veel uitvoerende macht zou hebben met zo min mogelijk
controle.

Die droom lijkt nu een stuk moeilijker geworden. De AKP blijft met 40,8 procent
van de stemmen wel de grootste partij. En Erdogan zal erop blijven wijzen dat
hij in augustus vorig jaar met 52 procent van de stemmen door de bevolking tot
staatshoofd is gekozen.

Als premier, oprichter en leider van de partij voor Rechtvaardigheid en
Ontwikkeling (AKP) heeft Erdogan veel steun onder de kiezers verworven door de
verbetering van de gezondheidszorg, de vernieuwing van de steden en een stabiele
economische groei. De economie was steeds zijn troefkaart, maar lijkt nu zijn
achilleshiel te zijn geworden. De Turkse lira verliest steeds meer waarde. De
werkloosheid loopt op. Veel Turken zijn ontevreden over de lage pensioenen en
het niet verder opkrikken van het minimumloon.

Bommen

De verkiezingscampagne verliep met incidenten. In de Koerdische stad Diyarbakir
werden vrijdag tijdens een verkiezingsbijeenkomst twee bommen tot ontploffing
gebracht. Hierbij vielen meerdere doden en zeker honderd gewonden.

De verkiezingen gisteren verliepen rustig. Circa 54 miljoen stemgerechtigde
Turken konden tussen 8.00 uur en 17.00 uur hun stem uitbrengen voor een nieuw
parlement. De opkomst was ongekend hoog. Volgens de eerste berichten ruim boven
de 80 procent.

Duizenden Turkse vrijwilligers waren vanaf de vroege ochtend in de stemlokalen
aanwezig om erop toe te zien dat de procedures eerlijk verliepen. Bij het tellen
van de stemmen keken ze de kiescommissies op de vingers. Van fraude was, voor
zover bekend, geen sprake.

Erdogans AKP blijft met ruim 40 procent wel de grootste




VIEW ORIGINAL PAGE: ,

GRAPHIC: Koerden vieren de overwinning van hun HDP; Erdogan verliest.
REUTERS
Koerden vieren de overwinning van hun HDP; Erdogan verliest.
AP

LANGUAGE: DUTCH; NEDERLANDS"
164107269,2015-06-08T00:00:00,Forse nederlaag Erdogan,8,Algemeen Dagblad,,MARC GUILLET,,Nieuws; Blz. 15,,582,,"Linkse Koerdische partij komt voor het eerst in het parlement

Een hoge opkomst heeft bij de verkiezingen in Turkije voor een kleine
aardverschuiving gezorgd. De AKP van president Erdogan is zijn meerderheid
kwijt. De linkse Koerden haalden voor het eerst de kiesdrempel.

Een meerderheid van de Turkse kiezers heeft een duidelijk signaal afgegeven bij
de parlementsverkiezingen. De regering van de islamitisch geïnspireerde AKP is
afgestraft en is een fors deel van zijn zetels kwijt.

Na het tellen van de stemmen, bleek dat de regeringspartij van president Recep
Tayyip Erdogan zijn comfortabele meerderheid van 326 van de 550 zetels kwijt
was. De partij houdt 258 zetels over. Daarmee betaalt de AKP de prijs voor de
groeiende onvrede over de hoge werkloosheid (boven de 10 procent), de
kwakkelende economie en de autoritaire en intolerante manier waarop de AKP het
land bestuurt.

Verrassing

Grote verrassing was de winst van de Koerdische Democratische Volkspartij HDP,
die voor het eerst over de hoge kiesdrempel van 10 procent kwam: 13 procent.
Daarmee zijn de linkse Koerden de morele winnaar van deze verkiezingen.

Het is een nieuw voorbeeld van hoe radicaal Turkije aan het veranderen is. Voor
het eerst hebben nu de twee groepen die sinds het begin van de Turkse republiek
in 1923 altijd werden gediscrimineerd - praktiserende moslims en
links-nationalistische Koerden - een plaats in het centrum van de macht.

Erdogan, die volgens de grondwet als president boven de partijen hoort te staan,
voerde de afgelopen weken actief campagne voor zijn AKP. Hij riep zijn vrome
aanhang op de regering een nog grotere meerderheid te bezorgen, zodat de AKP
zonder inspraak van andere partijen een nieuwe grondwet zou kunnen opstellen.
Erdogan wil het Turkse parlementaire systeem veranderen in een presidentieel
systeem, waarin hij veel uitvoerende macht zou hebben met zo min mogelijk
controle.

Die droom lijkt nu vervlogen. De AKP blijft met 40,8 procent van de stemmen wel
de grootste partij. En Erdogan zal erop blijven wijzen dat hij in augustus vorig
jaar met 52 procent van de stemmen door de bevolking tot staatshoofd is gekozen.


Als premier, oprichter en leider van de partij voor Rechtvaardigheid en
Ontwikkeling (AKP) heeft Erdogan veel steun onder de kiezers verworven door de
verbetering van de gezondheidszorg, de vernieuwing van de steden en een stabiele
economische groei. De economie was steeds zijn troefkaart, maar lijkt nu zijn
achilleshiel te zijn geworden. De Turkse lira verliest steeds meer waarde. De
werkloosheid loopt op. Veel Turken zijn ontevreden over de lage pensioenen en
het niet verder opkrikken van het minimumloon.

Bommen

De verkiezingscampagne verliep met incidenten. In de Koerdische stad Diyarbakir
werden vrijdag tijdens een verkiezingsbijeenkomst twee bommen tot ontploffing
gebracht. Hierbij vielen meerdere doden en zeker honderd gewonden.

In Diyarbakir gingen gisteravond duizenden Koerden uit vreugde de straten op. Ze
staken vuurwerk af, zwaaiden met vlaggen en schoten met pistolen in de lucht.

De verkiezingen gisteren verliepen rustig. Circa 54 miljoen stemgerechtigde
Turken konden hun stem uitbrengen. De opkomst lag bove de 80 procent. Duizenden
vrijwilligers waren in de stemlokalen aanwezig om erop toe te zien dat alles
eerlijk verliep. Bij het tellen van de stemmen keken ze de kiescommissies op de
vingers. Van fraude was, voor zover bekend, geen sprake.

Erdogans AKP blijft met ruim 40 procent wel de grootste




VIEW ORIGINAL PAGE:

GRAPHIC: Koerden vieren de overwinning van hun HDP; Erdogan verliest.
REUTERS
AP

LANGUAGE: DUTCH; NEDERLANDS"
164107270,2015-06-06T00:00:00,Het begint als Rutte een sigaret uit de mond van een 13-jarige haalt,8,Algemeen Dagblad,,HANNEKE KEULTJES EN LAURENS KOK,,Nieuws; Blz. 11,,828,,"Wat bezielde de premier met z'n uithaal naar het 'Grote Dikke Ik'

Sommige VVD'ers zaten vorige week op het partijcongres met de oren te klapperen.
Hun leider Mark Rutte maakte veel los met zijn verhaal over waarden en het
'Grote Dikke Ik'. Zo veel, dat zelfs de Kamer erover gaat debatteren.

De regen is net opgehouden als Mark Rutte in Vlissingen uit zijn dienstauto
stapt. Het is 5 mei, de premier is in het Bellamypark om het Bevrijdingsfestival
te openen. Doorweekte bezoekers zien het eerste streepje blauwe lucht. Een mooi
moment voor een foto, denkt een jongen van een jaar of 13 als hij de
minister-president aanklampt met de vraag of hij met hem op de foto mag.
Natúúrlijk. Pas dan ziet Rutte de sigaret die tussen de lippen van het jochie
bungelt. In een reflex haalt de premier die uit zijn mond. Jongens van 13 horen
niet te roken.

Het zet Rutte, in de auto terug naar Den Haag, aan het denken: was zijn actie
niet wat al te betuttelend? Hoe moet het wel? Het is de opmaat naar de toespraak
over het 'Grote Dikke Ik', vorige week op het VVD-congres in Arnhem. De term
leende Rutte van PvdA-leider Diederik Samsom. Hij belde zelfs om diens
toestemming te vragen, verklapt Samsom. ,,Dat ik hem eerder gebruikte vond Rutte
wel lachen.""

Rutte hield in Arnhem een opvallend pleidooi over waarden. En hij veegde daar en
passant de vloer aan met mensen die hun eigenbelang voorop stellen: graaiende
bankiers, scheefwonende D66'ers en uitkeringstrekkers. Zijn eigen achterban riep
hij op, alle affaires nog vers in het geheugen, toch vooral 'normáál' te doen.

Rutte had wel eens guller applaus gehad.

De lauwe ontvangst was ingecalculeerd. Een VVD-leider die over waarden begint,
daar moet de achterban toch even op kauwen. Hoe Rutte ook benadrukt dat zijn
waarden niet naar spruitjes maar naar vrijheid ruiken, publiek en media denken
al snel aan CDA'er Jan Peter Balkenende. Die zette met zijn 'fatsoen moet je
doen' normen en waarden op de politieke agenda. Dat de VVD nu ook diens richting
inslaat, is 'uiteraard' ook een plaagstootje naar de concurrent, bevestigen
ingewijden.

Maar er is nog een andere reden. Als premier is Rutte vanaf zijn aantreden
noodgedwongen bezig geweest met de economische crisis. Dat was het speerpunt. Nu
is na drie verkiezingen in 1 jaar tijd een lange periode van campagnevoeren
voorbij. Er is veel gedaan, de verzorgingsstaat is flink vertimmerd, de economie
trekt aan. En na maanden van interne schandalen is er eindelijk weer een beetje
rust in de partij.

De VVD moet op zoek naar een nieuw verhaal.

Hoewel nieuw? Al bij het VVD-voorjaarscongres in 2009 stelt Rutte vast dat
Nederland kampt met een 'waardencrisis'. Hij vertelt daar in Rosmalen het
verhaal van zijn ouders. Hoe zij tot twee maal toe, eerst door de oorlog, later
door president Soekarno, werden gedwongen hun leven opnieuw in te richten. Nooit
gedroegen zij zich als slachtoffer. Juist het optimisme van de
wederopbouwgeneratie is in Nederland weggezakt, meent hij.

Na het congres in Rosmalen verdwijnt Ruttes 'waardencrisis' snel van het
politieke toneel. Daar win je als VVD geen verkiezingen mee. Rechtse kiezers
maken zich vooral zorgen over de economische crisis, hun baan. Daar moet de
campagne over gaan. Met succes.

Boodschap

Na 4 jaar in het Torentje is de tijd rijp om de boodschap die al jaren in het
achterhoofd van Rutte sluimert weer uit de mottenballen te halen. In ad
hoc-overlegjes - rondom de wekelijkse vergadering van VVD-bewindslieden, tussen
Kamerdebatten door en in de marge van afspraken - werkt een klein clubje aan de
speech. Iedereen somt op waar hij zich aan ergert. Rutte komt zelf met een
verhaal uit de koffiekamer van de school waar hij elke donderdag lesgeeft.
Hoofdschuddend heeft hij daar gehoord hoe ouders leraren de les denken te kunnen
lezen. Ook windt hij zich op over bankiers die nog recht menen te hebben op een
flinke loonsverhoging terwijl lager bankpersoneel er bij bosjes uitvliegt.
,,Toedeledoki!"" zo roept de premier opeens uit. Het hele team lacht.

Het is een naaste medewerker die vertelt over een werkloos familielid. Rutte,
zelf oud-staatssecretaris van Sociale Zaken, herkent maar al te goed dat mensen
wel erg makkelijk het UWV weten te vinden voor een uitkering. Ook dat gaat mee
in de speech. Uitgerekend deze passage wekt woede in het hele land. Weet Rutte
dan niet dat je bij ontslag meteen naar het UWV móet?

Betrokkenen erkennen achteraf dat Rutte hiermee de mist is in gegaan. ,,Dat deel
over het UWV was toch wat te scherp geformuleerd,'' stelt een ingewijde.
Niettemin is de missie geslaagd: de waardendiscussie die Rutte zo graag wenste
is losgebarsten. Op verzoek van de oppositie is er zelfs binnenkort een debat in
de Tweede Kamer. En dat voor een helemaal niet zo nieuw plan. ,,Je hoort ons
niet klagen.""

Dat ik 'Grote Dikke Ik' eerder gebruikte vond Rutte wel lachen (-Diederik Samsom
(PvdA))

Dat deel over het UWV was toch wat te scherp geformuleerd (-Ingewijde)




VIEW ORIGINAL PAGE:

GRAPHIC: Ruttes speech werd tijdens het VVD-congres in Arnhem lauw ontvangen.
FOTO ANP/ MARTIJN BEEKMAN

LANGUAGE: DUTCH; NEDERLANDS"
164107271,2015-06-06T00:00:00,Mail,8,Algemeen Dagblad,,,,Service,,1001,,"Goed gezegd, Thijs

'In Nederland had het nog 100 jaar geduurd voor de beerput van de FIFA was
opengetrokken (AD 5-6). Wat een supercolumn van Thijs Zonneveld. Een 100
procent-voltreffer.
Bert Bosman, Emmen.

Ouders moeten partij kiezen voor leerkracht

'Jurist druk met schoolruzies' (AD 5-6). Ouders van leerlingen roepen vaak de
hulp van advocaten in om geschillen tussen hen en de school te beslechten. Ik ga
even terug naar de tijd dat ik op de lagere school zat. Als ik de klas was
uitgestuurd, of mogelijk zelfs een klap had gehad van de leraar, kon ik er van
mijn vader nog een bijkrijgen. Dat gold later ook op de middelbare school.
Ouders namen de school in bescherming, zoals het ook nu zou moeten zijn. Als een
leerling straf verdient, zal dat op gepaste wijze moeten gebeuren.
Jan H. Dammes, Bleiswijk.

VVD-leden geven fraai voorbeeld van 'dikke ik'

Misschien kunnen de VVD-Statenleden die liever niet tweede klas in de trein
reizen, zoals de AD-site deze week meldde, bij NS een eigen, luxueus ingerichte
coupé huren. Er zijn vast wel financieel krachtige VVD-leden te vinden die dit
kunnen financieren. Tijdens de reis kunnen de leden dan gezellig onder elkaar
genieten van een hapje en een drankje. Bovendien behoeven zij zich niet te
begeven onder het gewone volk. Dat deze VVD-leden aangeven niet tweede klas te
willen reizen, is een typisch voorbeeld van de 'dikke-ik' waar VVD-premier Rutte
het onlangs over had.
D. van Donk, Lekkerkerk.

Iemand als Jorritsma moet toch beter weten

'Jorritsma: 'Mongool' als koosnaampje' (AD 4-6). Hoe bestaat het dat een
burgermeester van een grote stad als Almere het heeft over mongolen. Jorritsma
moet toch weten dat het een scheldnaam is? Ze zou er goed aan doen om eens beter
te kijken naar de mensen die in haar favoriete restaurant Tante Truus werken.
Deze mensen met downsyndroom doen dat heel graag, ze kunnen het ook. Wij hebben
een kleindochter van 15 met downsyndroom die de basisschool goed heeft
doorlopen. Ze volgt nu speciaal onderwijs om in de toekomst in de maatschappij
te gaan werken, ook al is het met een beperking. Dit heerlijke en vrolijke kind
weet heel goed wat ze wil en komt prima voor haar mening uit. Ze is echt niet
gek! Wij zijn boos op Jorritsma. Ze moet zich schamen.
A. Middeldorp, Wateringen.

Jorritsma: zo dom en toch naar Eerste Kamer

Annemarie Jorritsma, burgemeester van Almere - een van de grootste gemeenten van
Nederland - begrijpt er niets van als zij een restaurant promoot (AD 3-6). Ik
vind dat burgemeesters niet één bepaalde ondernemer of onderneming in hun stad
behoren te promoten. En dan verklaart ze ook nog dat je in het bewuste
restaurant er een mongool gratis bijkrijgt. Een slechtere uitlating kan een
burgemeester nauwelijks maken. Niet beledigend, maar minachtend en kwetsend voor
hen die het syndroom van Down hebben en voor hun naasten. Zij gebruikte de term
mongool als koosnaam, zei Jorritsma later. Een koosnaam is voor gebruik in de
privésfeer. Het is slap om je fout zo te willen wegpoetsen. Excuses komen er
niet, maar Jorritsma betreurt het wel dat sommigen haar uitlating als een
belediging ervaren. Zo draai je je eigen fout om tot het probleem van anderen.
Schande. Hoe dom mag een burgemeester zijn? En dan te bedenken dat zij binnen
afzienbare tijd lid van de Eerste Kamer zal zijn.
Ad Ewoldt, Barendrecht.

Dáárom Almere mijden

De belangrijkste reden om niet in Almere te gaan wonen? Je krijgt Annemarie
Jorritsma er gratis bij.
Job van Amerongen, Amsterdam.

Oneerlijke concurrentie voor andere restaurants

Burgemeester Jorritsma promoot een restaurant waar mensen met downsyndroom
werken (AD 3-6). Ik ben een paar keer in zo'n zaak geweest. Fijn voor de
werknemers, want zo te zien hebben ze plezier in hun werk. Maar het financiële
plaatje klopt niet. Zeker als je dat afzet tegen werknemers en eigenaren van
'gewone' restaurants. Mensen met een verstandelijke handicap krijgen
bezigheidstherapie in een voor hen aangepast restaurant. Daar betalen we
allemaal aan mee. De enige die echt voordeel hebben zijn deze
restauranteigenaren.

Friedy Vermulst.

Kind van 5 op spitzen,

dat lijkt me vreemd

Wat heerlijk voor de 11-jarige Ellyne Knol dat ze is aangenomen bij het Royal
Ballet en dat we mogen verwachten dat ze prima ballerina wordt (AD 2-6). Daar ik
zelf ook een ballet-vakopleiding heb gehad, weet ik maar al te goed dat Ellyne
een oprechte passie voor het vak moet hebben. Gelukkig heeft ze die, want zonder
passie bereikt men nooit de top. Maar dat zij op 5-jarige leeftijd al op spitzen
stond, dat kan niet waar zijn. Aangezien de voeten dan nog niet voldoende
gegroeid zijn om het lichaam op zo'n klein oppervlak te dragen, beginnen de
meeste meisjes pas tussen de 10 en 12 jaar met spitzen. Als men daar eerder mee
begint, bederft men de voeten. Ik wens Ellyne toch heel veel succes.

R.W. Donkersloot-van der Werf, Vlaardingen.

Zijlstra, pak eerst eigen wachtgeldregeling aan

Volgens VVD-fractievoorzitter Zijlstra moeten werkgevers verlost worden van de
'ballast' van vast personeel (AD 1-6). Flexibele contracten moeten de norm
worden. Ik wil graag verlost worden van de riante wachtgeldregelingen voor
Kamerleden.

A. Eleveld, Rotterdam.

Politiek kan ook wel flexwerkers gebruiken

Halbe Zijlstra (VVD) wil dat bedrijven meer zzp'ers in dienst nemen (AD 1-6).
Daardoor kunnen deze werknemers ook weer gemakkelijk worden ontslagen. Maar wat
kost een wethouder met een wachtgeldregeling de belastingbetaler? En wat te
denken van al die oud-topmannen in de zorg met hun oprotpremies? Het wordt tijd
dat iedereen zzp'er wordt, ook in de politiek.

Gerrit Toren, Drunen.

Er zijn ergere dingen

Breda is ontroostbaar na 'zwarte zondag' (AD 1-6). Wat een reacties op de
degradatie van NAC. Best wel sneu voor ze, maar ja, dan hadden ze beter hun best
moeten doen. Kreten als 'in diepe rouw gedompeld', 'het verdriet van NAC', 'club
huilt dikke tranen': onbegrijpelijk. Over de top. Moet ik uitleggen welke zaken
echt erg zijn?

Sjanie Gangelhof.




VIEW ORIGINAL PAGE: ,

LANGUAGE: DUTCH; NEDERLANDS"
164107272,2015-06-06T00:00:00,Installatiebranche: houd lage BTW,8,Algemeen Dagblad,,,,Economie; Blz. 29,,111,,"Koepel UNETO-VNI roept de Tweede Kamer in een brief op het lage btw-tarief van 6
procent voor renovatie en onderhoud ook na 1 juli te handhaven. De installateurs
vrezen dat het aantal opdrachten anders met een vijfde keldert. Veel corporaties
en huizenbezitters investeerden juist door het lage tarief in besparende
maatregelen als zonnepanelen, een zuinige CV-ketel en isolatie. Het kabinet
heeft de crisismaatregel echter weer geschrapt. Volgens UNETO-VNI-preses Tita
Sietsema heeft handhaving weinig gevolgen voor de schatkist. ,,De overheid
bespaart aan WW-uitkeringen en er wordt meer loon- en inkomstenbelasting
afgedragen,"" zegt ze.




VIEW ORIGINAL PAGE:

GRAPHIC: AD

LANGUAGE: DUTCH; NEDERLANDS"
164107273,2015-06-04T00:00:00,Woningmarkt raakt op stoom,8,Algemeen Dagblad,,NATASJA DE GROOT,,Economie; Blz. 23,,533,,"Overbieden is terug in grote steden

Een oud fenomeen, meer bieden én betalen voor een koophuis dan de vraagprijs, is
in de populairste buurten van Amsterdam en Utrecht weer helemaal terug. Vóór het
uitbreken van de crisis en eind jaren 90 gebeurde dit geregeld.

,,Zeker in Amsterdam horen we geluiden over oververhitting. Al voordat een
woning op de markt komt, wordt erop geboden. En niet alleen door particuliere
kopers, ook investeerders azen op woningen,"" zegt Rabo-woningmarktdeskundige
Rogier Aalders.

Dat is een duidelijk contrast met de praktijk van de laatste jaren. Toen lag de
macht duidelijk bij de kopers, ook in de populairste steden Amsterdam en
Utrecht. Huizenzoekers hadden woningen voor het uitkiezen, geholpen door de
dalende prijzen, de lage hypotheekrente en het grote aanbod van woningen die
langer dan een half jaar te koop stonden. Een doorsnee huizenkoper kon zomaar
kiezen uit 25 woningen in zijn prijssegment.

Van Amsterdam, Utrecht en andere grote steden is al langer bekend dat de
woningmarkt er weer aantrekt, maar nu begint het ook buiten de Randstad weer te
draaien. ,,Lange tijd was er een enorm aanbod van woningen. Nu zie je hier en
daar weer krapte optreden,"" constateert Aalders.

De Rabobank concludeert na uitgebreid onderzoek dat het met de regionale
verschillen best meevalt. Het herstel op de woningmarkt is daarmee niet
voorbehouden aan de grote steden: in nagenoeg alle gemeenten wisselen woningen
snel van eigenaar.

Amsterdam en Utrecht profiteren het meest van de stijgende prijzen. ,,Maar zo'n
beetje alle regio's haken aan bij het landelijke herstel op de woningmarkt,""
zegt Aalders. ,,Overal is het aantal woningverkopen toegenomen en in bijna alle
regio's zijn de gemiddelde verkoopprijzen gestegen.

De regio's die nog achterblijven, zijn Zeeuws-Vlaanderen, Delfzijl en omgeving
en Oost-Zuid-Holland. De gemiddelde verkoopprijs lag daar vorig jaar lager dan
het jaar ervoor, zo blijkt uit het onderzoek van de Rabobank, waarvan de
resultaten vandaag worden gepubliceerd.

Vooral het uitblijven van een krachtiger herstel van de woningmarkt in de regio
Oost-Zuid-Holland vindt Rabo-econoom Aalders opvallend. ,,Dit is in het Groene
Hart en je kunt daar prachtig wonen. Je zou verwachten dat daar de prijzen wel
zouden stijgen.""

Overigens zijn op gemeente-niveau de onderlinge verschillen wel een stuk groter.
Op vijf gemeenten na is vorig jaar in alle gemeenten het aantal woningverkopen
toegenomen, maar de gemiddelde verkoopprijs daalde in 128 gemeenten. Aalders:
,,Een geografisch patroon kunnen we niet ontdekken. Het lijken vooral landelijke
gemeenten te zijn.""

Gebieden die geen klagen hebben, zijn Groot-Amsterdam, Utrecht, de agglomeratie
Haarlem en de Gooi- en Vechtstreek. Daar zien we de woningverkopen met meer dan
50 procent toenemen. Het Rabo-onderzoek laat in elk geval zien dat de grote
steden voor de stoet uitlopen, daar waar het gaat om het prijsherstel. Of we het
fenomeen van overbieden straks op meer plekken dan in delen van Amsterdam en
Utrecht gaan zien, betwijfelt Aalders. ,,Het herstel is nog altijd pril.""

Zeker in Amsterdam horen we geluiden over oververhitting (-Rogier Aalders,
marktdeskundige)




VIEW ORIGINAL PAGE:

GRAPHIC: In de grote steden wordt soms al geboden voordat een woning op de markt
komt.
FOTO ANP

LANGUAGE: DUTCH; NEDERLANDS"
164107274,2015-06-04T00:00:00,'Korten op ons loon is geen oplossing',8,Algemeen Dagblad,,KOEN VOSKUIL,,Nieuws; Blz. 3,,386,,"Ondanks dalende budgetten, miljoenenverliezen en ontslagen in de ouderen- en
thuiszorg, zijn bestuurders in die sector er grotendeels op vooruitgegaan, zo
blijkt uit de Actiz Top 50.


De Raad van Toezicht van Zorgpartners Friesland zit in zijn maag met het
topsalaris van bestuursvoorzitter Wander Blaauw, die meer dan twee keer zo veel
verdient als zorgminister Schippers. Een verzoek om zijn salaris 'te versoberen'
legde Blaauw naast zich neer.



Vragen over zijn salaris en een eventuele vertrekregeling wil Blaauw zelf niet
beantwoorden. Eerder zei hij nog over zorgbestuurders in vakblad Skipr: ,,Je
moet een ego hebben dat je klein kunt maken. Ons past bescheidenheid."" Deze
maand gaat de bestuurder met vervroegd pensioen. Een medewerker van Zorggroep
Friesland: ,,Dan zijn we van dit gezeur over z'n salaris af.""

De ouderen- en thuiszorg kampte afgelopen jaar met teruglopende budgetten,
waardoor duizenden fte's moesten en gaan verdwijnen. In die grote sanering spant
thuiszorgorganisatie TSN de kroon. Na ontslagrondes maakte directeur Zion
Jongstra in april bekend 650 mensen te ontslaan en het loon van 4.300 werknemers
'fors te verlagen'.

Hoewel Jongstra zijn eigen inkomen niet prijsgeeft, verzekert hij dat het binnen
de WNT valt. ,,Natuurlijk hebben mensen mij ook gevraagd om in te leveren, maar
dat is niet de oplossing. We krijgen minder geld van de gemeenten voor
huishoudelijke hulp, dus kunnen we hen ook minder uitbetalen. Maar als we hier
op álle lonen gaan korten, krijg ik geen goede mensen meer.""

Lilian Marijnissen (FNV) noemt de opstelling van topverdieners in de zorg, die
niets willen interen op hun salaris, schaamteloos. ,,We zitten in de grootste
bezuinigingsoperatie ooit. Thuiszorgmedewerkers die al weinig verdienen, moeten
een kwart van hun salaris inleveren. Tienduizenden verliezen hun baan. We
starten een volkspetitie.""

Werkgeversorganisatie Actiz zegt: ,,Volgens ons zit geen bestuurder boven de
WNT. Blijkt dat toch zo te zijn, dan spreken we ze daar op aan. Ze moeten zich
aan de regels houden om bij ons lid te zijn. We snappen dat er discussie
ontstaat over de beloning van de top in tijden van zware bezuinigingen en
ontslagen. Maar zo lang ze zich aan de regels houden, is het aan hun raden van
toezicht om te bepalen wat ze mogen verdienen.""




VIEW ORIGINAL PAGE:

GRAPHIC: Wander Blaauw.
FOTO HH

LANGUAGE: DUTCH; NEDERLANDS"
164107275,2015-06-04T00:00:00,'Korten op ons loon is geen oplossing',8,Algemeen Dagblad,,KOEN VOSKUIL,,Nieuws; Blz. 3,,386,,"Ondanks dalende budgetten, miljoenenverliezen en ontslagen in de ouderen- en
thuiszorg, zijn bestuurders in die sector er grotendeels op vooruitgegaan, zo
blijkt uit de Actiz Top 50.


De raad van toezicht van Zorgpartners Friesland zit in zijn maag met het
topsalaris van bestuursvoorzitter Wander Blaauw, die meer dan twee keer zo veel
verdient als zorgminister Schippers. Een verzoek om zijn salaris 'te versoberen'
legde Blaauw naast zich neer.



Vragen over zijn salaris en een eventuele vertrekregeling wil Blaauw zelf niet
beantwoorden. Eerder zei hij nog over zorgbestuurders in vakblad Skipr: ,,Je
moet een ego hebben dat je klein kunt maken. Ons past bescheidenheid."" Deze
maand gaat de bestuurder met vervroegd pensioen. Een medewerker van Zorggroep
Friesland: ,,Dan zijn we van dit gezeur over z'n salaris af.""

De ouderen- en thuiszorg kampte afgelopen jaar met teruglopende budgetten,
waardoor duizenden fte's moesten en gaan verdwijnen. In die grote sanering spant
thuiszorgorganisatie TSN de kroon. Na ontslagrondes maakte directeur Zion
Jongstra in april bekend 650 mensen te ontslaan en het loon van 4300 werknemers
'fors te verlagen'.

Hoewel Jongstra zijn eigen inkomen niet prijsgeeft, verzekert hij dat het binnen
de WNT valt. ,,Natuurlijk hebben mensen mij ook gevraagd om in te leveren, maar
dat is niet de oplossing. We krijgen minder geld van de gemeenten voor
huishoudelijke hulp, dus kunnen we hun ook minder uitbetalen. Maar als we hier
op álle lonen gaan korten, krijg ik geen goede mensen meer.""

Lilian Marijnissen (FNV) noemt de opstelling van topverdieners in de zorg, die
niets willen interen op hun salaris, schaamteloos. ,,We zitten in de grootste
bezuinigingsoperatie ooit. Thuiszorgmedewerkers die al weinig verdienen, moeten
een kwart van hun salaris inleveren. Tienduizenden verliezen hun baan. We
starten een volkspetitie.""

Werkgeversorganisatie Actiz zegt: ,,Volgens ons zit geen bestuurder boven de
WNT. Blijkt dat toch zo te zijn, dan spreken we ze daar op aan. Ze moeten zich
aan de regels houden om bij ons lid te zijn. We snappen dat er discussie
ontstaat over de beloning van de top in tijden van zware bezuinigingen en
ontslagen. Maar zolang ze zich aan de regels houden, is het aan hun raden van
toezicht om te bepalen wat ze mogen verdienen.""




VIEW ORIGINAL PAGE:

GRAPHIC: Wander Blaauw.
FOTO HH

LANGUAGE: DUTCH; NEDERLANDS"
164107276,2015-06-02T00:00:00,"Oh yeah, Koningsdag in de USA",8,Algemeen Dagblad,,STIJN HUSTINX,,Nieuws,,1334,,"HOLLANDSE KOLONIE | Bezoek Willem-Alexander en máxima vervult nederlandse
amerikanen met trots

De Amerikaanse staat Michigan kleurt vandaag oranje bij het bezoek van koning
Willem-Alexander en koningin Máxima. Veel inwoners zijn nazaten van
Nederlanders, die met vrijwel niets naar de VS kwamen. Nu zijn sommigen van hen
multimiljonair. 'Dat danken we aan ons Nederlandse arbeidsethos.'

,,Moeten we eigenlijk buigen voor de koning en koningin?'' Een leerlinge uit het
muziekklasje van Nancy VanNoord in de christelijke school in het dorpje Ada in
de Amerikaanse staat Michigan zet grote ogen op wanneer ze de vraag stelt. Want
hoe moet je omgaan met zo'n hoog bezoek? Spontaan beginnen de kinderen hun
sierlijkste buigingen te oefenen. Ze zijn er klaar voor.

,,En niet vergeten, hè,'' roept VanNoord boven het enthousiaste gekrakeel van de
kinderen uit. ,,Als jullie straks voor ze gaan zingen als ze uit het vliegtuig
komen, moeten jullie dat uit volle borst doen. Anders kunnen ze jullie niet
horen.''

De leerlingen zetten nog eenmaal in, zo hard als ze kunnen. ,,In een blauw
geruiten kiel, draaide hij aan 't groote wiel,'' schalt het in het
oud-Nederlands door het muzieklokaal. Nee, ze hebben geen idee van wat ze
precies zingen, vertellen de leerlingen. Per slot van rekening spreken ze geen
Nederlands. Maar op de vraag wie van deze kinderen Nederlandse familie heeft, of
misschien nog een opa of overgrootvader uit Nederland, steekt driekwart hun
vinger in de lucht.

Hoe dat zit? Een deel van het antwoord op die vraag is drie kwartier rijden
verderop te vinden. In het stadje Holland.

Saucijzenbroodjes

Nederlandser kan het bijna niet. Burgemeester Kurt Dykstra die zijn gast
verwelkomt in het restaurant van bakker De Boer, waar een medewerkster
saucijzenbroodjes ( 'pig in a blanket' - een varken in een dekentje) en
suikerbrood serveert. In de keuken van de drukbezochte bakkerij liggen
banketstaven in de oven en bereiden de zoons van de bakker Jakob de Boer - uit
het Friese Kollum - hutspot en erwtensoep. Aan de overkant van de straat is
doe-het-zelf-zaak Van Wieren gevestigd, even verderop zit autohandel Van Dam,
praktisch naast loodgieter Hoeksema. In het centrum zijn sommige huizen voorzien
van typisch Hollandse trapgevels. In het voorjaar bloeien er volop tulpen, in
mei vindt een jaarlijks festival plaats waarbij honderden deelnemers in
klederdracht en op klompen door de straten van Holland trekken, in december
vieren ze er Sinterklaas.

,,Niet normaal hè, zo Nederlands als het er hier uitziet,'' zegt Dykstra, een
verre nazaat van Nederlandse immigranten. Hij is getrouwd met Leah, die eveneens
Nederlandse wortels heeft. Dat hun liefde voor hun oude vaderland groot is,
blijkt wel uit de namen die ze hun 13- en 17-jarige dochters hebben gegeven:
Juliana en Emma-Wilhelmina. ,,Als het jongens waren geweest, had ik ze naar
Nederlandse schaatsers willen vernoemen,'' zegt Dykstra.

De ogenschijnlijke overeenkomst met het Nederlandse landschap is één van de
redenen dat hier generaties geleden zo veel Nederlanders zijn neergestreken, zo
wil de overlevering. Maar grotendeels is het toeval, weet de
Nederlands-Amerikaanse historicus Robert Swierenga. Dat zo veel Nederlanders
zich juist hier vestigden, is te danken aan de Rotterdamse dominee Albertus van
Raalte. Hij was de kerk, de armoede en werkloosheid in Nederland beu en stak
daarom in 1846 met een groep volgelingen de Atlantische Oceaan over. De
landverhuizers waren eigenlijk onderweg naar de staat Wisconsin, maar door het
winterse weer strandden ze in Michigan. Daar bleven ze uiteindelijk.

Rond 1900 huisvestte Michigan een derde van alle in Amerika geboren
Nederlanders, blijkt uit cijfers van Swierenga. Ze woonden vooral in het westen
van de staat, in plaatsen als Grand Rapids (30.000 Nederlanders in 1930),
Holland (17.000 Nederlanders), Harderwyk en Zeeland. In 1990 telde de regio
300.000 inwoners met Nederlandse wortels. Overigens claimen in heel Amerika 4,5
miljoen inwoners verwantschap met Nederland te hebben.

Veel van de landverhuizers kwamen met amper een cent te makken aan in de
Verenigde Staten, dat ook voor hen het land van onbegrensde mogelijkheden bleek.
Ook zij joegen hun American dream na. In sommige gevallen met succes. Heel veel
succes, zelfs.

,,Mijn vader was vuilnisman in Chicago,'' zegt J.C. Huizenga, wiens grootouders
afkomstig zijn uit het Groningse Bedum. Huizenga's vader kocht zijn eerste
vuilniswagen voor 5000 dollar. ,,Het leidde er uiteindelijk toe dat de
Nederlanders een groot deel van de vuilinzameling in Chicago controleerden,''
zegt J.C. Zijn 77-jarige vader Wayne is volgens zakenblad Forbes goed voor een
vermogen van 2,5 miljard dollar.

Ook de jonge Huizenga ontpopte zich tot een echte ondernemer. Hij runt niet
alleen enkele scholen in de omgeving, maar leidt ook een
investeringsmaatschappij die goed is voor meer dan 100 miljoen dollar. ,,Hier,''
zegt hij, en haalt een zwart pinnetje uit zijn broekzak. ,,Dit maken we ook.
Weet je wat het is? Het is het pinnetje voor de snelheidsmeter in een auto. Een
derde van de auto's wereldwijd is uitgerust met ons pinnetje.''

Huizenga zegt dat zijn ouders hun succes maar aan één ding te danken hebben:
,,Echt, het is vanwege hun Nederlandse arbeidsethos. En dat hebben zij weer aan
hun kinderen doorgegeven. Zonder was het niet gelukt.''

Nog zo'n succesnummer is de familie Meijer. Immigrant Hendrik Meijer uit
Hengelo, die begin 20ste eeuw de Atlantische Oceaan overstak, is de grondlegger
van een conglomeraat van 213 megasupermarkten en 177 tankstations in het
middenwesten van de VS, waarvan iedere vestiging wordt gekenmerkt door de grote,
rode letters 'meijer' op het dak of aan de gevel. Zijn kleinzoons Hank en Doug
zijn nu beiden ceo en zijn volgens Forbes goed voor 9,7 miljard dollar. ,,Mijn
grootvader is een typisch voorbeeld van een immigrantenverhaal. In Nederland had
hij amper toekomst en dus verkaste hij naar de VS in de hoop op een beter
leven,'' vertelt Hank Meijer.

Gevulde koeken

Wanneer Meijer zijn bezoeker voorgaat in een vestiging van een Meijer-supermarkt
aan de rand van Grand Rapids, tikken klanten elkaar aan als ze de beroemde
zakenman zien lopen. Onderwijl beent Meijer in de gigantische supermarkt naar
specifiek één schap: dat met Nederlandse producten. Koffie van Douwe Egberts,
flesjes Maggi, rollen Mentos en gevulde koeken. ,,Dat verkopen we heus niet om
melancholische redenen, het is puur dat er markt voor is.''

Het roept de vraag op hoe Nederlands dit deel van Michigan eigenlijk nog is. Wat
is er overgebleven van de Nederlandse cultuur van anderhalve eeuw geleden?
Burgemeester Dykstra: ,,Het is een typisch Amerikaans verhaal. De eerste
generatie immigranten strijkt hier neer en houdt nog sterk vast aan waarden en
normen uit het vaderland. De tweede generatie probeert juist waar kan zich aan
te passen aan het nieuwe land, de derde streeft volledige assimilatie na. Maar
na een tijdje gaat het toch knagen en dringt de vraag zich op: 'Wij komen toch
ergens vandaan? Laten we daar eens meer over gaan uitzoeken'. Ook al spreken we
jullie taal niet meer, er is nog altijd veel affectie. Voor sommige mensen hier
blijft Nederland vooral een associatie met klompen, tulpen en molens, zoals we
dat hier ook jaarlijks vieren tijdens het Tulip Time festival. Maar er is ook
een groep mensen die juist de banden met het moderne Nederland wil aanhalen. Ook
op zakelijk vlak.''

Zeker dat laatste beaamt gouverneur Rick Snyder van de staat Michigan. Hij roemt
het zakeninstinct van de Nederlanders. Dat het koninklijke koppel zijn staat
aandoet, maakt hem erg trots. ,,Ze maken maar drie stops in de VS, waaronder
hier in Michigan. Dat laat hopelijk wel zien hoe diep de culturele én zakelijke
band met Nederland hier nog altijd is.''

Mijn ouders danken hun succes aan één ding: het Hollandse arbeidsethos (-J.C.
Huizenga (multimiljonair))

Als ik jongens had, zou ik ze namen

van Nederlandse schaatsers geven (-Kurt Dykstra (burgemeester))




VIEW ORIGINAL PAGE: ,

GRAPHIC: 'Ja meisje, zo doen ze dat in Holland.' Tijdens het Tulip Time Festival
tonen nazaten van Nederlandse immigranten de gebruiken van hun voorvaderen.
Alkmaar, Volendam en Marken lijken dan in de Amerikaanse staat Michigan te
liggen.
FOTO AP
Wat de kinderen van juf Nancy VanNoord zingen, weten ze niet. Maar het is in elk
geval Nederlands.
FOTO AP
Het plaatsje Holland viert elk jaar het Tulip Time Festival. Veel van de
inwoners hebben Nederlandse wortels.
FOTO AP
Supermarkttycoon Hank Meijer bij het schap vol Nederlandse producten.
Trek in een saucijzenbroodje? In Holland, Michigan, geen probleem. Bakker De
Boer biedt ze onder meer aan.
STIJN HUSTINX
Trek in een saucijzenbroodje? In Holland, Michigan, geen probleem. Bakker De
Boer biedt ze onder meer aan.

LANGUAGE: DUTCH; NEDERLANDS"
164107277,2015-06-02T00:00:00,Limburg houdt weer van Roda JC,8,Algemeen Dagblad,,TIM NIEMANTSVERDRIET,,Sportwereld,,605,,"'promotie succes van hele provincie'


| De rust was amper teruggekeerd op de Markt in Kerkrade, of het lawaai begon
alweer. De stad sliep gisteren rond acht uur 's ochtends nog zijn roes uit na
het promotiefeest van Roda JC, toen medewerkers van de gemeente de ravage op het
plein al te lijf gingen met bladblazers en reinigingswagens. Om de nek van D'r
Joep, het monument voor de mijnwerkers, was liefdevol een Roda-sjaal gedrapeerd.



Roda JC had zichzelf een missie opgelegd: Missie Maat (Limburgs voor Markt). Dit
seizoen moest eindigen met een groots feest in het centrum, om de snelle
terugkeer naar de eredivisie te vieren. Dat de sportieve inlossing van die wens
zo moeizaam verliep, maakte het alleen maar mooier.

Een extra jaar Jupiler League lag meer voor de hand toen de Limburgers aan de
play-offs begonnen. Dat zou als een nieuwe degradatie hebben gevoeld. ,,Ik heb
wel vaker op het bordes van het stadhuis gestaan,"" vertelt Norbert Keulen, al
veertig jaar verzorger bij Roda JC. ,,Maar dit was de belangrijkste zege. Het
ging om het voortbestaan van de club. Dat mochten we niet laten merken aan de
spelersgroep, maar de gehele staf voelde het.""

Wim Collard eveneens. Huilend vielen de algemeen directeur en voormalig trainer
René Trost elkaar zondag op de Markt in de armen na de zege op NAC (1-2). Onder
Trost, een kind van de club, hoopten de Limburgers na jaren van chaos in
rustiger vaarwater te geraken. Het tegenovergestelde gebeurde. Terwijl de
financiële noodzaak van promotie steeds duidelijker werd, zakte Roda verder en
verder weg. Na een 6-0 nederlaag bij Sparta werd gezamenlijk besloten om het
contract van Trost te beëindigen, in de hoop dat dit voor een ommekeer zou
zorgen.

,,Ook zonder promotie had Roda het volgende seizoen wel volgemaakt,"" stelt
Collard. ,,Maar dan was promotie écht een must geweest. Supporters en sponsoren
haken anders af. Gezien de huur die wij aan het stadion kwijt zijn, wordt het
dan een moeilijk verhaal.""

Zeker omdat de club het gevoel had er alleen voor te staan. Geregeld klonk er
dit jaar kritiek van lokale politici en politieke partijen, waar Roda JC juist
op wat steun hoopte. In de vorm van een huurverlaging bijvoorbeeld. Collard:
,,Toen ik dit seizoen alleen maar om uitstel van betaling vroeg, ontplofte het
gemeentehuis al. Dan denkt men: 'Daar komt Roda weer'. Maar het beeld dat wij al
jaren door de gemeente overeind worden gehouden, klopt niet. Als ik enkele grote
criticasters dan vooraan zie staan tijdens het promotiefeest, vind ik dat toch
jammer.""

Opvallend scherp verschijnt Collard maandagochtend alweer bij het Parkstad
Limburg Stadion. ,,Ik heb het hele jaar geroepen dat ik dronken zou worden bij
promotie, maar blijkbaar heb ik daar teveel bier voor nodig.""

Limburg houdt weer van Roda JC, denkt Collard. ,,Dit is een succes voor heel de
provincie. Ook de fanatieke supporters van MVV en Fortuna Sittard zullen met mij
de pijn gevoeld hebben dat de eredivisie al bij Eindhoven ophield.""

Nu moet Roda - wellicht onder Ernest Faber als nieuwe trainer - nog op het
hoogste niveau zien te blijven. De doelstelling voor komend seizoen is
voorzichtig: handhaving met een goed gevoel. De club krijgt een begroting die
daarbij past. Deze gaat van 8,1 naar 9,5 miljoen. Nog altijd fors minder dan de
11,5 miljoen van 2013-2014.

Collard: ,,We hebben inmiddels wel geleerd dat we zuinig moeten zijn. Ik wil
voorkomen dat we nu weer in een hosannastemming komen. Het positieve aan onze
degradatie is dat het onterechte optimisme een halt toe is geroepen. We staan
weer met beide voeten op de grond. En dat moet zo blijven.""




VIEW ORIGINAL PAGE: ,

GRAPHIC: Mitchel Paulissen, jongen van Kerkrade, spreekt zijn plaatsgenoten toe
bij het feest op de Markt.
ANP
De ontslagen trainer René Trost en directeur Wim Collard in een emotioneel
onderonsje.
ANP

LANGUAGE: DUTCH; NEDERLANDS"
164107278,2015-06-02T00:00:00,ING: 400 tot 500 banen weg,8,Algemeen Dagblad,,,,Nieuws,,88,,"ING Bank maakt vandaag tussen de vierhonderd en vijfhonderd ontslagen bekend op
het hoofdkantoor in Amsterdam. Dat bevestigt een woordvoerster. In Nederland
verdwijnen ongeveer 1700 voltijdsbanen, in een grote reorganisatie van het
bedrijf, zo werd in november vorig jaar al aangekondigd. ,,De mensen die het
betreft worden boventallig en blijven nog 9 maanden in dienst van ING. In die
tijd worden zij begeleid van werk naar werk,'' stelt ze. Bij ING werken in ons
land op dit moment nog 16.000 mensen.




VIEW ORIGINAL PAGE:

LANGUAGE: DUTCH; NEDERLANDS"
164107279,2015-06-02T00:00:00,"Oh yeah, Koningsdag in de USA",8,Algemeen Dagblad,,STIJN HUSTINX,,Nieuws; Blz. 11,,1332,,"hollandse kolonie | bezoek Willem-alexander en Máxima vervult Nederlandse
Amerikanen met trots

De Amerikaanse staat Michigan kleurt vandaag oranje bij het bezoek van koning
Willem-Alexander en koningin Máxima. Veel inwoners zijn nazaten van
Nederlanders, die met vrijwel niets naar de VS kwamen. Nu zijn sommigen van hen
multimiljonair. 'Dat danken we aan ons Nederlandse arbeidsethos.'

,,Moeten we eigenlijk buigen voor de koning en koningin?'' Een leerlinge uit het
muziekklasje van Nancy VanNoord in de christelijke school in het dorpje Ada in
de Amerikaanse staat Michigan zet grote ogen op wanneer ze de vraag stelt. Want
hoe moet je omgaan met zo'n hoog bezoek? Spontaan beginnen de kinderen hun
sierlijkste buigingen te oefenen. Ze zijn er klaar voor.

,,En niet vergeten, hè,'' roept VanNoord boven het enthousiaste gekrakeel van de
kinderen uit. ,,Als jullie straks voor ze gaan zingen als ze uit het vliegtuig
komen, moeten jullie dat uit volle borst doen. Anders kunnen ze jullie niet
horen.''

De leerlingen zetten nog eenmaal in, zo hard als ze kunnen. ,,In een blauw
geruiten kiel, draaide hij aan 't groote wiel,'' schalt het in het
oud-Nederlands door het muzieklokaal. Nee, ze hebben geen idee van wat ze
precies zingen, vertellen de leerlingen. Per slot van rekening spreken ze geen
Nederlands. Maar op de vraag wie van deze kinderen Nederlandse familie heeft, of
misschien nog een opa of overgrootvader uit Nederland, steekt driekwart hun
vinger in de lucht.

Hoe dat zit? Een deel van het antwoord op die vraag is drie kwartier rijden
verderop te vinden. In het stadje Holland.

Saucijzenbroodjes

Nederlandser kan het bijna niet. Burgemeester Kurt Dykstra die zijn gast
verwelkomt in het restaurant van bakker De Boer, waar een medewerkster
saucijzenbroodjes ( 'pig in a blanket' - een varken in een dekentje) en
suikerbrood serveert. In de keuken van de drukbezochte bakkerij liggen
banketstaven in de oven en bereiden de zoons van de bakker Jakob de Boer - uit
het Friese Kollum - hutspot en erwtensoep. Aan de overkant van de straat is
doe-het-zelf-zaak Van Wieren gevestigd, even verderop zit autohandel Van Dam,
praktisch naast loodgieter Hoeksema. In het centrum zijn sommige huizen voorzien
van typisch Hollandse trapgevels. In het voorjaar bloeien er volop tulpen, in
mei vindt een jaarlijks festival plaats waarbij honderden deelnemers in
klederdracht en op klompen door de straten van Holland trekken, in december
vieren ze er Sinterklaas.

,,Niet normaal hè, zo Nederlands als het er hier uitziet,'' zegt Dykstra, een
verre nazaat van Nederlandse immigranten. Hij is getrouwd met Leah, die eveneens
Nederlandse wortels heeft. Dat hun liefde voor hun oude vaderland groot is,
blijkt wel uit de namen die ze hun 13- en 17-jarige dochters hebben gegeven:
Juliana en Emma-Wilhelmina. ,,Als het jongens waren geweest, had ik ze naar
Nederlandse schaatsers willen vernoemen,'' zegt Dykstra.

De ogenschijnlijke overeenkomst met het Nederlandse landschap is één van de
redenen dat hier generaties geleden zo veel Nederlanders zijn neergestreken, zo
wil de overlevering. Maar grotendeels is het toeval, weet de
Nederlands-Amerikaanse historicus Robert Swierenga. Dat zo veel Nederlanders
zich juist hier vestigden, is te danken aan de Rotterdamse dominee Albertus van
Raalte. Hij was de kerk, de armoede en werkloosheid in Nederland beu en stak
daarom in 1846 met een groep volgelingen de Atlantische Oceaan over. De
landverhuizers waren eigenlijk onderweg naar de staat Wisconsin, maar door het
winterse weer strandden ze in Michigan. Daar bleven ze uiteindelijk.

Rond 1900 huisvestte Michigan een derde van alle in Amerika geboren
Nederlanders, blijkt uit cijfers van Swierenga. Ze woonden vooral in het westen
van de staat, in plaatsen als Grand Rapids (30.000 Nederlanders in 1930),
Holland (17.000 Nederlanders), Harderwyk en Zeeland. In 1990 telde de regio
300.000 inwoners met Nederlandse wortels. Overigens claimen in heel Amerika 4,5
miljoen inwoners verwantschap met Nederland te hebben.

Veel van de landverhuizers kwamen met amper een cent te makken aan in de
Verenigde Staten, dat ook voor hen het land van onbegrensde mogelijkheden bleek.
Ook zij joegen hun American dream na. In sommige gevallen met succes. Heel veel
succes, zelfs.

,,Mijn vader was vuilnisman in Chicago,'' zegt J.C. Huizenga, wiens grootouders
afkomstig zijn uit het Groningse Bedum. Huizenga's vader kocht zijn eerste
vuilniswagen voor 5000 dollar. ,,Het leidde er uiteindelijk toe dat de
Nederlanders een groot deel van de vuilinzameling in Chicago controleerden,''
zegt J.C. Zijn 77-jarige vader Wayne is volgens zakenblad Forbes goed voor een
vermogen van 2,5 miljard dollar.

Ook de jonge Huizenga ontpopte zich als een echte ondernemer. Hij runt niet
alleen enkele scholen in de omgeving, maar leidt ook een
investeringsmaatschappij die goed is voor meer dan 100 miljoen dollar. ,,Hier,''
zegt hij, en haalt een zwart pinnetje uit zijn broekzak. ,,Dit maken we ook.
Weet je wat het is? Het is het pinnetje voor de snelheidsmeter in een auto. Een
derde van de auto's wereldwijd is uitgerust met ons pinnetje.''

Huizenga zegt dat zijn ouders hun succes maar aan één ding te danken hebben:
,,Echt, het is vanwege hun Nederlandse arbeidsethos. En dat hebben zij weer aan
hun kinderen doorgegeven. Zonder was het niet gelukt.''

Nog zo'n succesnummer is de familie Meijer. Immigrant Hendrik Meijer uit
Hengelo, die begin 20ste eeuw de Atlantische Oceaan overstak, is de grondlegger
van een conglomeraat van 213 megasupermarkten en 177 tankstations in het
middenwesten van de VS, waarvan iedere vestiging wordt gekenmerkt door de grote,
rode letters 'meijer' op het dak of aan de gevel. Zijn kleinzoons Hank en Doug
zijn nu beiden ceo en zijn volgens Forbes goed voor 9,7 miljard dollar. ,,Mijn
grootvader is een typisch voorbeeld van een immigrantenverhaal. In Nederland had
hij amper toekomst en dus verkaste hij naar de VS in de hoop op een beter
leven,'' vertelt Hank Meijer.

Gevulde koeken

Wanneer Meijer zijn bezoeker voorgaat in een vestiging van een Meijer-supermarkt
aan de rand van Grand Rapids, tikken klanten elkaar aan als ze de beroemde
zakenman zien lopen. Onderwijl beent Meijer in de gigantische supermarkt naar
specifiek één schap: dat met Nederlandse producten. Koffie van Douwe Egberts,
flesjes Maggi, rollen Mentos en gevulde koeken. ,,Dat verkopen we heus niet om
melancholische redenen, het is puur dat er markt voor is.''

Het roept de vraag op hoe Nederlands dit deel van Michigan eigenlijk nog is. Wat
is er overgebleven van de Nederlandse cultuur van anderhalve eeuw geleden?
Burgemeester Dykstra: ,,Het is een typisch Amerikaans verhaal. De eerste
generatie immigranten strijkt hier neer en houdt nog sterk vast aan waarden en
normen uit het vaderland. De tweede generatie probeert juist waar kan zich aan
te passen aan het nieuwe land, de derde streeft volledige assimilatie na. Maar
na een tijdje gaat het toch knagen en dringt de vraag zich op: 'Wij komen toch
ergens vandaan? Laten we daar eens meer over gaan uitzoeken'. Ook al spreken we
jullie taal niet meer, er is nog altijd veel affectie. Voor sommige mensen hier
blijft Nederland vooral een associatie met klompen, tulpen en molens, zoals we
dat hier ook jaarlijks vieren tijdens het Tulip Time festival. Maar er is ook
een groep mensen die juist de banden met het moderne Nederland wil aanhalen. Ook
op zakelijk vlak.''

Zeker dat laatste beaamt gouverneur Rick Snyder van de staat Michigan. Hij roemt
het zakeninstinct van de Nederlanders. Dat het koninklijke koppel zijn staat
aandoet, maakt hem erg trots. ,,Ze maken maar drie stops in de VS, waaronder
hier in Michigan. Dat laat hopelijk wel zien hoe diep de culturele én zakelijke
band met Nederland hier nog altijd is.''

Mijn ouders danken hun succes aan één ding: het Hollandse arbeidsethos (-J.C.
Huizenga (multimiljonair))

Als ik jongens had, zou ik ze namen

van Nederlandse schaatsers geven (-Kurt Dykstra (burgemeester))




VIEW ORIGINAL PAGE:

GRAPHIC: 'Ja meisje, zo doen ze dat in Holland.' Tijdens het Tulip Time Festival
tonen nazaten van Nederlandse immigranten de gebruiken van hun voorvaderen.
Alkmaar, Volendam en Marken lijken dan in de Amerikaanse staat Michigan te
liggen.
AP
Trek in een saucijzenbroodje? In Holland, Michigan, geen probleem. Bakker De
Boer biedt ze onder meer aan.
STIJN HUSTINX
Supermarkttycoon Hank Meijer bij het schap vol Nederlandse producten.
STIJN HUSTINX
Het plaatsje Holland viert elk jaar het Tulip Time Festival. Veel van de
inwoners hebben Nederlandse wortels.
STIJN HUSTINX
Wat de kinderen van juf Nancy VanNoord zingen, weten ze niet. Maar het is in elk
geval Nederlands.
STIJN HUSTINX

LANGUAGE: DUTCH; NEDERLANDS"
164107280,2015-06-02T00:00:00,ING schrapt banen op hoofdkantoor,8,Algemeen Dagblad,,,,Nieuws; Blz. 4,,89,,"| ING Bank maakt vandaag tussen de vierhonderd en vijfhonderd ontslagen bekend
op het hoofdkantoor in Amsterdam. Dat bevestigt een woordvoerster. In Nederland
verdwijnen ongeveer 1700 voltijdsbanen, in een grote reorganisatie van het
bedrijf, zo werd in november vorig jaar al aangekondigd. ,,De mensen die het
betreft worden boventallig en blijven nog 9 maanden in dienst van ING. In die
tijd worden zij begeleid van werk naar werk,'' stelt ze. Bij ING werken in ons
land op dit moment nog 16.000 mensen.




VIEW ORIGINAL PAGE:

LANGUAGE: DUTCH; NEDERLANDS"
164107281,2015-06-01T00:00:00,Miljoenen extra voor mbo-talent,8,Algemeen Dagblad,,HANNEKE KEULTJES,,Nieuws; Blz. 8,,604,,"Beloning voor scheppen banen in de regio

Hoe breng je het beroepsonderwijs dichterbij het beroep zelf? Met de bedrijven
zelf, vindt minister Jet Bussemaker van Onderwijs. Zij beloont 29 projecten van
mbo-scholen met tientallen miljoenen. De grootste geldschieter? Het
bedrijfsleven zelf.

Wie aan Zeeland denkt, denkt aan mosselen, oesters en kreeften. De Zeeuwse
mbo-school Scalda gaat leerlingen samen met lokale restaurants opleiden tot
Zeeuws topkok, dankzij een subsidie van het ministerie van Onderwijs en geld van
het bedrijfsleven.

Het is één van de in totaal 29 projecten die worden beloond met tussen de 2 ton
en 2 miljoen euro. ,,Zeeland heeft zoveel moois te bieden op culinair gebied,
maar Zeeuwen zijn bescheiden,'' zegt projectleider Gré Krijn. ,,Wij willen de
kennis over de Zeeuwse producten naar het onderwijs brengen. Denk aan 'zilte
producten' zoals schaal- en schelpdieren, vis, zeewieren en het koken met
zeewater bijvoorbeeld, maar ook aan het Zeeuwse lam en het wolvarken."" Koks met
deze kennis en vaardigheden zijn straks een gewilde werknemer voor restaurants,
zo denkt Krijn.

Voor écht beroepsonderwijs heb je ook de hulp van een bedrijf nodig, vindt
Marijn Nelen van het College van Bestuur van Scalda. De mbo-school deed
onderzoek naar de arbeidsmarktontwikkeling in Zeeland. Horeca bleek, dankzij
toerisme, de groeisector. ,,Dus hebben we goede koks nodig, die iets kunnen doen
met typisch Zeeuwse producten. Maar daar heb je dan wel middelen voor nodig.
Geld en kennis. Dat komt nu samen."" Minister Jet Bussemaker van Onderwijs hoopt
met het regionaal investeringsfonds de baankansen voor mbo'ers te vergroten.
,,Er zitten dit jaar juweeltjes bij. Ook in krimpregio's als Zeeland en de
Wadden. Daar bestaat altijd de vrees dat de beste talenten de regio verlaten.
Met deze initiatieven vergroot je de aantrekkingskracht.""

In 2014 werd 42 miljoen euro gestoken in projecten van mbo's en bedrijven. 14
miljoen euro kwam toen uit de portemonnee van het ministerie. Er was dit jaar in
totaal 34 miljoen euro subsidie beschikbaar, maar er wordt 'slechts' 24 miljoen
uitgegeven. De selectie is streng, zegt Bussemaker. ,,Een mooie foto en een
strak geschreven plan is niet genoeg.""

De helft van de aanvragen werd door de commissie onder leiding van
oud-bestuurder Arie Kraaijeveld afgewezen. Hij toetst of de projecten
uitvoerbaar zijn, of het schoolbestuur en de regio er echt bij betrokken zijn en
of het project ook na het aflopen van de rijksbijdrage levensvatbaar is. Maar
het belangrijkst: ,,De scholen moeten aantonen dat het een totaal nieuw
onderwijsconcept is,'' zegt Kraaijeveld. ,,En dan moeten ze bewijzen dat
bedrijven ook echt klaar staan met hun financiële bijdrage. De subsidie van het
ministerie moet het sluitstuk zijn.""

Verspreid

De projecten die vandaag worden beloond met geld uit het investeringsfonds zijn
verspreid over het hele land. In Arnhem, de Gelderse plaats die zich afficheert
als modestad, kunnen mbo'ers in samenwerking met de hogeschool voor de kunsten -
waar de befaamde modeduo's Viktor & Rolf en Spijkers en Spijkers het vak leerden
- worden opgeleid tot ambachtelijk kleermaker. Mbo'ers gaan daar modecollecties
maken voor regionale bedrijven.

,,De kleermakers die we opleiden kunnen prima een pak naaien, maar we gaan nu
een stapje verder,"" zegt directeur Adri Bressers. Er komt een 'creative lab',
met als doel een collectief dat Arnhemse modeontwerpers kunnen inhuren. ,,Zo
houden we de werkgelegenheid hier in plaats van in lagelonenlanden.""

Vergroot de aantrekkingskracht zodat talenten de regio niet verlaten (-Jet
Bussemaker)




VIEW ORIGINAL PAGE:

LANGUAGE: DUTCH; NEDERLANDS"
164107282,2015-06-01T00:00:00,Laagterecord van 9 zetels 'geeft energie om te strijden',8,Algemeen Dagblad,,DEBORAH JONGEJAN,,Nieuws,,823,,"ledenraad | PvdA'ers weigeren elkaar de put in te praten, 'We zullen vechten
voor onze idealen'

De PvdA heeft een dramatisch dieptepunt bereikt in de peilingen. Als er nu
verkiezingen zijn, zou de regeringspartij slechts negen zetels hebben. Nu zijn
het er nog 36. 'Balen', zegt partijleider Diederik Samsom, maar hij blijft
strijdlustig.

De partijbijeenkomst van de PvdA, gistermiddag, heeft iets weg van het befaamde
orkest op de Titanic. De muzikanten blijven enthousiast doorspelen, terwijl het
schip naar de diepte zinkt.

Deze zondagmiddag voeren PvdA-leden de meest interessante discussies over wat je
kunt doen tegen discriminatie op de arbeidsmarkt en hoe je zorgt dat 'een
dubbeltje een kwartje' wordt. Terwijl Maurice de Hond de partij op hetzelfde
moment slechts negen zetels toedicht in zijn wekelijkse peiling.

Een 'all-time low', stelt de onderzoeker, lager dan de laagste score ooit voor
het CDA (tien zetels in november 2011) en de VVD (twaalf zetels in mei 2009). De
Hond vermoedt dat kiezers de partij extra afstraffen voor de problemen met de
persoonsgebonden budgetten. Ook de beursgang van staatsbank ABN Amro, waarmee
Nederland nooit het uitgegeven belastinggeld zal terugverdienen, zou kwaad bloed
zetten. Hoewel het officiële programma niet over het dieptepunt gaat, is in de
gang het chagrijn voelbaar onder Kamerleden. ,,Het gaat al een tijdje niet goed
hè,'' zegt Ahmed Marcouch, terwijl hij lacht als een boer met kiespijn.

,,Het heeft iets schizofreens om onze mooie ideeën te bespreken en tegelijk op
negen zetels te staan in de peilingen,'' zegt Bart van Bruggen, voorzitter van
de Jonge Socialisten. ,,Maar je kunt niet heel veel anders. Je wint kiezers niet
terug door elkaar de put in te praten. We zullen het gevecht moeten aangaan voor
onze idealen.''

Razendsnel

Want daar is het misgegaan, zeggen leden. De samenwerking met de VVD, na een
razendsnelle formatie waarbij standpunten werden uitgeruild in plaats van
uitgevochten. Een onvoldoende herkenbaar PvdA-geluid.

Plus: de crisis die de achterban van de PvdA maar blijft voelen in de
portemonnee. ,,Dit is een weinig vergevingsgezinde tijd. Het is zwaar, ik voel
dat ook,'' zegt fractievoorzitter Diederik Samsom. ,,We hebben nog niet genoeg
bereikt, soms is daar meer tijd voor nodig. De crisis maak je niet in een paar
jaar goed.''

De partijleider toont zich strijdbaar in zijn toespraak voor de leden. Hij wijst
erop dat de PvdA gemakkelijk aan de zijlijn had kunnen gaan staan, maar dat zijn
partij juist verantwoordelijkheid nam. Daarom voert het kabinet omstreden
hervormingen door, in de zorg, uitkeringen en sociale werkplaatsen.

,,Wie niets verandert heeft nu een mooi verhaal, maar staat straks voor zijn
kinderen met de mond vol tanden. Wij kiezen voor de samenleving van nu en die
van later. Dat is het verhaal waar ik voor sta, met alles wat ik in me heb.''

Er is wel meer haast nodig, vindt Samsom. Het kabinet moet in het nieuwe
belastingstelsel grote beleggers zwaarder belasten en kleine spaarders minder
laten betalen. Ook moet de belastingherziening volgens Samsom worden gebruikt om
het beroepsonderwijs te verbeteren en de lasten te verlichten van werkgevers die
jongeren opleiden.

Maar je kunt je afvragen in hoeverre dit kabinet deze regeerperiode nog aan
nieuw beleid zal toekomen. Een dag voor de PvdA, zaterdag, hield de VVD congres
in Arnhem en dat legde vooral de grote verschillen bloot tussen de
coalitiepartners. Zo zien de liberalen niets in een hogere belasting voor
grootverdieners.

Bovendien wil fractieleider van de VVD Halbe Zijlstra het liefst de rechten van
vaste werknemers inperken. Werkgevers moeten af van die 'ballast', vindt hij,
zeker omdat het oudere werklozen belemmert in hun zoektocht naar een baan. Ook
mag dit kabinet van Zijlstra geen verplichte arbeidsongeschiktheidsregeling
opleggen aan zzp'ers, zoals wordt overwogen. ,,We moeten niet vaste contracten
aantrekkelijker maken door het zzp-schap onaantrekkelijker te maken. Zzp'ers
zijn niet het probleem, maar de oplossing.''

Zzp'ers

Voor de PvdA zijn vaste contracten juist het grote ideaal en moeten zzp'ers meer
rechten krijgen. Wellicht is dat de reden dat het kabinet al tijden nadenkt over
een standpunt over de positie van zzp'ers en het al dan niet inperken van de 2
jaar die werkgevers hun zieke werknemers moeten doorbetalen.

Hoe moet het nu verder met de zo geplaagde sociaaldemocraten? De PvdA-leden op
de partijbijeenkomst, onder wie opvallend veel jongeren, weigeren bij de pakken
neer te zitten. ,,Die negen zetels in de peiling is een signaal dat de
buitenwereld te weinig ziet van de drijfveren van onze politici. Maar het geeft
ook energie om te strijden,'' zegt de Rotterdamse oud-wethouder Marco Florijn.
,,Zo'n peiling zorgt er ook voor dat we denken: we zullen ze een poepie laten
ruiken.''

'Signaal dat kiezer te weinig ziet van drijfveren'

'Soms is meer tijd nodig om iets te bereiken'




VIEW ORIGINAL PAGE: ,

GRAPHIC: Sombere gezichten bij fractievoorzitter Diederik Samsom (l) en
partijvoorzitter Hans Spekman tijdens de PvdA-ledenraad.
FOTO ANP

LANGUAGE: DUTCH; NEDERLANDS"
164107283,2015-06-01T00:00:00,Miljoenen extra voor mbo-talent,8,Algemeen Dagblad,,HANNEKE KEULTJES,,Nieuws; Blz. 8,,604,,"Beloning voor scheppen banen in de regio

Hoe breng je het beroepsonderwijs dichter bij het beroep zelf? Met de bedrijven
zelf, vindt minister Jet Bussemaker van Onderwijs. Zij beloont 29 projecten van
mbo-scholen met tientallen miljoenen. De grootste geldschieter? Het
bedrijfsleven zelf.

Wie aan Zeeland denkt, denkt aan mosselen, oesters en kreeften. De Zeeuwse
mbo-school Scalda gaat leerlingen samen met lokale restaurants opleiden tot
Zeeuws topkok, dankzij een subsidie van het ministerie van Onderwijs en geld van
het bedrijfsleven.

Het is een van de in totaal 29 projecten die worden beloond met tussen de 2 ton
en 2 miljoen euro. ,,Zeeland heeft zo veel moois te bieden op culinair gebied,
maar Zeeuwen zijn bescheiden,'' zegt projectleider Gré Krijn. ,,Wij willen de
kennis over de Zeeuwse producten naar het onderwijs brengen. Denk aan 'zilte
producten' zoals schaal- en schelpdieren, vis, zeewieren en het koken met
zeewater bijvoorbeeld, maar ook aan het Zeeuwse lam en het wolvarken."" Koks met
deze kennis en vaardigheden zijn straks een gewilde werknemer voor restaurants,
zo denkt Krijn.

Voor écht beroepsonderwijs heb je ook de hulp van een bedrijf nodig, vindt
Marijn Nelen van het College van Bestuur van Scalda. De mbo-school deed
onderzoek naar de arbeidsmarktontwikkeling in Zeeland. Horeca bleek, dankzij
toerisme, de groeisector. ,,Dus hebben we goede koks nodig, die iets kunnen doen
met typisch Zeeuwse producten. Maar daar heb je dan wel middelen voor nodig.
Geld en kennis. Dat komt nu samen."" Minister Jet Bussemaker van Onderwijs hoopt
met het regionaal investeringsfonds de baankansen voor mbo'ers te vergroten.
,,Er zitten dit jaar juweeltjes bij. Ook in krimpregio's als Zeeland en de
Wadden. Daar bestaat altijd de vrees dat de beste talenten de regio verlaten.
Met deze initiatieven vergroot je de aantrekkingskracht.""

In 2014 werd 42 miljoen euro gestoken in projecten van mbo's en bedrijven. 14
miljoen euro kwam toen uit de portemonnee van het ministerie. Er was dit jaar in
totaal 34 miljoen euro subsidie beschikbaar, maar er wordt 'slechts' 24 miljoen
uitgegeven. De selectie is streng, zegt Bussemaker. ,,Een mooie foto en een
strak geschreven plan is niet genoeg.""

De helft van de aanvragen werd door de commissie onder leiding van
oud-bestuurder Arie Kraaijeveld afgewezen. Hij toetst of de projecten
uitvoerbaar zijn, of het schoolbestuur en de regio er echt bij betrokken zijn en
of het project ook na het aflopen van de rijksbijdrage levensvatbaar is. Maar
het belangrijkst: ,,De scholen moeten aantonen dat het een totaal nieuw
onderwijsconcept is,'' zegt Kraaijeveld. ,,En dan moeten ze bewijzen dat
bedrijven ook echt klaar staan met hun financiële bijdrage. De subsidie van het
ministerie moet het sluitstuk zijn.""

Verspreid

De projecten die vandaag worden beloond met geld uit het investeringsfonds zijn
verspreid over het hele land. In Arnhem, de Gelderse plaats die zich afficheert
als modestad, kunnen mbo'ers in samenwerking met de hogeschool voor de kunsten -
waar de befaamde modeduo's Viktor & Rolf en Spijkers en Spijkers het vak leerden
- worden opgeleid tot ambachtelijk kleermaker. Mbo'ers gaan daar modecollecties
maken voor regionale bedrijven.

,,De kleermakers die we opleiden kunnen prima een pak naaien, maar we gaan nu
een stapje verder,"" zegt directeur Adri Bressers. Er komt een 'creative lab',
met als doel een collectief dat Arnhemse modeontwerpers kunnen inhuren. ,,Zo
houden we de werkgelegenheid hier in plaats van in lagelonenlanden.""

Vergroot de aantrekkingskracht zodat talenten de regio niet verlaten (-Jet
Bussemaker)




VIEW ORIGINAL PAGE:

LANGUAGE: DUTCH; NEDERLANDS"
164107284,2015-07-06T00:00:00,Gemeenten stoeien met uitspraak WOZ,989929011,Noordelijke Dagblad Combinatie / Dagblad van het Noorden,,MAAIKE WIND,,Regio; Blz. 18,,458,,"GRONINGEN De kans dat de WOZwaarde van alle gebouwen in het aardbevingsgebied
omlaag gaat, is een stap dichterbij. De twaalf bevingsgemeenten, dus inclusief
Stad, praten daar deze week over.

De rechter oordeelde donderdag dat de WOZ-waarde van drie woningen in de
gemeente Eemsmond in 2013 met 10 procent omlaag moet vanwege onder meer
imagoschade door de aardbevingen. Omdat dat argument opgaat voor alle gebouwen
in het bevingsgebied, is het niet onlogisch dat ook de WOZ-waarde van alle
andere panden met 10 procent daalt.

Dat zou een enorme financiële strop voor de twaalf aardbevingsgemeenten zijn.
Voor Eemsmond scheelt dat over het jaar 2013 ruim 1,1 miljoen euro aan
ozb-inkomsten voor woningen en niet-woningen samen, zo blijkt uit cijfers van
het Centrum voor Onderzoek van de Economie van de Lagere Overheden (COELO). Voor
de stad Groningen scheelt het 6,3 miljoen euro. ,,De uitspraak is uniek'',
oordeelt fiscaal specialist Tjalling Letterie van de Vereniging EigenHuis dan
ook. ,,Het is voor het eerst dat een rechter zich hierover uitlaat.''

De aardbevingsgemeenten onderhandelen al langer met minister Henk Kamp over
compensatie voor de waardedaling van gebouwen. Tot dusver leverde dat nog geen
concrete vergoeding op. ,,Deze uitspraak helpt'', zegt burgemeester Albert
Rodenboog van Loppersum. ,,Er liggen nu concrete cijfers.'' Een eventuele
compensatieclaim komt volgens Rodenboog in eerste instantie bij het Rijk
terecht, niet bij de NAM.

Er leven nog veel vragen. Moet elke huiseigenaar zelf bezwaar maken of komt er
een algemene regeling voor iedereen? En geldt dit alleen voor 2013 of ook voor
latere jaren?

,,Dit geldt voor ieder jaar tot de panden zijn verstevigd'', stelt makelaar John
Schokker, die de drie woningbezitters in Eemsmond tijdens de rechtszaak
bijstond. ,,En dit kan dus nog wel dertig jaar duren.''

De gemeenten reageren niet zo stellig. ,,We gaan eerst heel goed bekijken wat
deze uitspraak inhoudt'', zegt zowel Rodenboog als wethouder van financiën Theo
Berends van Eemsmond. ,,Het zou onrechtvaardig zijn om de waardedaling bij de
burgers neer te leggen'', zegt Rodenboog.

,,Maar het gaat omenorme bedragen, daar kunnen de gemeenten ook niet zo ineens
zonder.''

Deze week overleggen de twaalf bevingsgemeenten over de situatie.

,,We komen snel met een reactie'', belooft Rodenboog. De Vereniging Eigen Huis
adviseert huizenbezitters even niets te doen. ,,Ren niet allemaal naar de
rechter'', zegt woordvoerder Hans de la Porte. ,,Wacht even af waar de gemeenten
mee komen.

Misschien komt er nu een regeling voor het hele gebied.''

Schokker verwacht dat niet. ,,Dat kan, maar dat zou wel heel coulant zijn.'' De
taxateur zint alvast op manieren om huizenbezitters zo nodig te helpen. @
maaike.wind@dvhn.nl

LANGUAGE: DUTCH; NEDERLANDS"
164107285,2015-07-04T00:00:00,Nieuw werk voor ontslagenen Aldel,989929011,Noordelijke Dagblad Combinatie / Dagblad van het Noorden,,JOHN GEIJP,,In het Nieuws; Blz. 4,,347,,"EEMSDELTA Van de bijna 350 werknemers van de failliete aluminiumsmelterij Aldel
in Delfzijl hebben er 250 een nieuwe baan gevonden.

Ze zijn geholpen door het Mobiliteitscentrum Eemsdelta. Met de score van 70
procent zegt het mobiliteitscentrum zijn ambitie te hebben waargemaakt. Het werd
opgericht kort nadat Aldel op 30 december 2013 failliet was verklaard.

Initiatiefnemers waren gemeente Delfzijl, UWV, provincie Groningen en het
ministerie van Sociale Zaken. Het hielp niet alleen de ongeveer 290
Aldelwerknemers die werkloos waren geworden, maar ook zo'n 60 medewerkers van
toeleveranciers die door het bankroet hun baan verloren.

Van de groep die weer aan het werk is, is 57 procent 50 jaar of ouder. 132
werknemers zijn aan de slag bij Klesch Aluminium Delfzijl, zoals Aldel sinds de
doorstart dit jaar heet. Volgens regiomanager Astrid Kramer van het UWV moesten
deze ex-Aldel-werknemers een normale sollicatieprocedure doorlopen. Het
mobiliteitscentrum heeft hen voorbereid met onder meer scholingom hun kans op
succes te vergroten.

Wethouder Meindert Joostens van Delfzijl is enthousiast over het resultaat van
de brede samenwerking om de Aldel-mensen weer aanwerk te helpen. ,,De eenheid
heeft het gebied weer perspectief gebracht'', zegt hij.

Het mobiliteitscentrum is vorige maand na anderhalf jaar opgeheven.

Kramer zegt dat 68 mensen die het centrum onder zijn hoede had nu nog
baanzoekend zijn. Onder hen zijn relatief veel 60-plussers. Zijworden nu verder
geholpen via de reguliere dienstverlening van UWV en gemeenten.

Het mobiliteitscentrum verstrekte de mensen die door het faillissement van Aldel
werkloos waren geworden hulp en intensieve begeleiding naar ander werk. Het was
dagelijks voor hen geopend. In eerste aanleg werden ze bijgestaan bij het
verwerken van de emoties en kregen ze informatie over hoe ze het ontslag
financieel konden opvangen.

Daarop werden de mogelijkheden voor hen op de arbeidsmarkt onderzocht en bekeken
welke scholingsmogelijkheden hun kans op een baan zouden vergroten.

Daartoe werden banen- en scholingsmarkten gehouden. pagina 36

LANGUAGE: DUTCH; NEDERLANDS"
164107286,2015-07-03T00:00:00,Vervoer lastig bij werk over de grens,989929011,Noordelijke Dagblad Combinatie / Dagblad van het Noorden,,JOHAN DE VEER,,Regio; Blz. 26,,428,,"WINSCHOTEN Werkloze jongeren kunnen in Duitsland aan de slag als ijzervlechter,
maar de vervoerskosten naar het bedrijf vormen een groot probleem.

'Het gaat om jongeren die geen startkwalificatie hebben'

Het succesvolle werkgelegenheidsproject van de gemeente Oldambt smaakt naar
meer. Van de negen deelnemers hebben zeven een vaste baan gevonden bij een
producent van windmolens.

Uitzendbureau Neue Arbeit in Leer laat weten dat het moeiteloos dertig jongeren
een opleiding van zes weken en een aanstelling van minstens negen maanden bij
een bedrijf kan aanbieden.

Volgens Harry Wieringa, clusterdirecteur Maatschappelijke Zaken van de gemeente
Oldambt, is de nood hoog. ,,Ze zitten te springen om jonge ijzervlechters.
Probleem is het vervoer van en naar Duitsland.

Het uitzendbureau ziet geen kans de vervoerskosten te verwerken in de tarieven
voor het bedrijf.''

Wieringa rekent uit dat het vervoeren van dertig jongeren naar Duitsland per
drie maanden 36.000 euro kost. Ze worden gehaald en gebracht, waardoor de helft
uit chauffeurskosten bestaat. ,,Voor een project waar we het nu over hebben
moeten we zes à negen maanden vervoer regelen. We hebben een ton nodig.''

De gemeente heeft dat geld niet.

Ambtenaar Wieringa laat het er niet bij zitten. ,,Het gaat omjongeren die geen
startkwalificatie hebben. Ze beginnen met niets. Vaak hebben ze nog geen
rijbewijs.We moeten ze op weg helpen.''

Onlangs viel het oog op het Europese subsidieprogramma Interreg voor de
grensstreek. Dat biedt mogelijkheden een bijdrage te vragen voor dit soort
transportkosten. Helaas zit er een vertraging in de uitvoering van het
subsidieprogramma.

Aanvragen kunnen volgend jaar worden ingediend. Volgens Wieringa schiet dat niet
op. ,,Kan de provincie, om die periode te overbruggen dat voor ons
voorfinancieren?''

De Partij voor het Noorden wil de zaak in Provinciale Staten aankaarten.

,,Ik weet ook wel dat het vervoer van jongeren naar hun werk geen kerntaak is
van de provincie. Tegelijkertijd willen we er alles aan doen om jonge mensen die
thuis zitten aan het werk te krijgen. Dan moet je ook eens kijken naar
onorthodoxe oplossingen'', zegt PvhN-Statenlid Bé Zwiers.

VVD-Statenlid Mirjam Wulfse doet een suggestie. ,,Maak er een maatschappelijk
project van. Misschien zijn erwel vrijwilligers die het leuk vinden om die
jongens naar Duitsland te rijden en op te halen. De gemeente huurt dan de busjes
en betaalt de brandstof. Dat scheelt al personeelskosten.''

Wulfse vindt dat de gemeente eerst moet kijken of er binnen de eigen financiële
budgetten wat te schuiven valt.

LANGUAGE: DUTCH; NEDERLANDS"
164107287,2015-07-02T00:00:00,Uitstel fusie waterschappen na onvrede in Drentse Staten,989929011,Noordelijke Dagblad Combinatie / Dagblad van het Noorden,,,,In het Nieuws; Blz. 2,,121,,"Provinciale StateninDrenthe wilden gisteren geen besluit nemen omdat er banen
naar Zwolle zouden gaan.

Waterschappen Reest en Wieden en Groot Salland willen per 1 januari 2016 fuseren
tot Drents Overijsselse Delta. Het hoofdkantoor moet in Zwolle komen. Meppel,
waar nu het hoofdkantoor van Reest en Wieden zit,wordt door dit banenverlies
hard geraakt terwijl de werkgelegenheid in Drenthe al onder druk staat, zeggen
Statenleden.

De besturen van de waterschappen besluiten vandaag over het beschikbaar stellen
van 7,9 miljoen euro voor de aankoop van het nieuwe hoofdkantoor in Zwolle.

ZWOLLE Een besluit over een fusie tussen twee Drentse en
Overijsselsewaterschappen is uitgesteld vanwege onvrede bij Statenleden in
Drenthe.

LANGUAGE: DUTCH; NEDERLANDS"
164107288,2015-06-29T00:00:00,Chaos dreigt in Griekenland,989929011,Noordelijke Dagblad Combinatie / Dagblad van het Noorden,,NATASJA DE GROOT,,Voorpagina; Blz. 1,,470,,"In de laatste 48 uur zou er al ruim 3 miljard euro van Griekse bankrekeningen
zijn gehaald. Om een complete bankrun te voorkomen, blijven de loketten en
pinautomaten vandaag, en mogelijk nog langer, gesloten.

Een pure paniekreactie van de Grieken, noemen economen het. En de gevolgen zijn
niet te overzien, zegt hoogleraar economie Sweder van Wijnbergen.

,,Zonder banken staat een land ROTTERDAM Griekenland scheert langs de rand van
de financiële afgrond.

Nu de banken vandaag dicht blijven, is de kans op chaos groot.

stil. Je kunt niet pinnen, je kunt geen geld overschrijven. Mensen hebben geld
nodig om brood te kopen. Reken maar dat ze massaal spullen gaan inslaan. En als
het lang duurt, dan ontstaan er chaotische taferelen en breken er rellen uit"",
schetst de econoom. ,,Dit kan niet langer dan een of twee dagen duren.""

Het wordt de komende dagen improviseren voor de Grieken, zo verwacht
hoofdeconoom Han de Jong van ABN Amro. ,,Er zou een informeel betalingssysteem
kunnen ontstaan, waarbij burgers afhankelijk zijn van de welwillendheid van
bijvoorbeeld een winkelier om hem een krediet te verlenen of waar er ruilhandel
ontstaat.""

Afgelopen weekend klapte het overleg over nieuwe Europese steun nadat de Griekse
premier Tsipras vriend en vijand verraste door aan te kondigen de
bezuinigingsvoorstellen van de schuldeisers volgend weekend in een referendum
aan het volk te willen voorleggen. Niet alleen de paniek onder Griekse burgers
zal de komende dagen groot zijn, ook is het afwachten hoe de beurzen reageren op
het dreigende faillissement.

Tsipras deed gisteren een klemmende oproep aan zijn bevolking om vooral kalm te
blijven.Ook verzekerde hij dat hun spaartegoeden veilig zijn.

Volgens Van Wijnbergen zijn de Grieken volstrekt onvoorbereid op

'Dit kan niet langer dan een of twee dagen duren'

wat gaat komen en hebben de autoriteiten te grote risico's genomen.

,,Er moet zo snel mogelijk weer cash komen. Maar de vraag is hoe. Griekenland is
afhankelijk vande schuldeisers.

De partijen zullen zo snel mogelijk weer om tafel moeten.""

Ondanks de vrees voor wat gaat gebeuren, denken economen dat het nog goed kan
komen. Volgens Harald Benink, hoogleraar Banking & Finance aan de universiteit
van Tilburg, zijn de negatieve gevolgen voor een daadwerkelijke Grexit te groot.
Vooral voor de Grieken zelf.

Een kwart van hen is werkloos, de economie ligt op apengapen.

Volgens Sweder van Wijnbergen wachten er spannende dagen. Uiterlijk morgen moet
Griekenland 1,6 miljard aan het Internationaal Monetair Fonds (IMF) terugbetalen
en het is zeer de vraag of het dat op eigen kracht nog kan.

Griekenland kreeg van IMF-chef Christine Lagarde gedaan dat het al zijn
aflossingen in juni mocht opsparen tot de laatste dag, maar zij liet 1,5 week
geleden al weten dat verder uitstel er niet in zit. pagina 3, 6-7

LANGUAGE: DUTCH; NEDERLANDS"
164107289,2015-06-29T00:00:00,Hoogopgeleid,989929011,Noordelijke Dagblad Combinatie / Dagblad van het Noorden,,,,In het Nieuws; Blz. 2,,265,,"De briefschrijver vond dat de werkgeversvoorman gelijk had.

Er was zelfs bewijs voor: als die werklozen geen labbekakken waren geweest,
hadden ze toch ook niet gereageerd als iemand ze labbekakken noemde?

Het was een kinderlijk argument - ik noem jou een klootzak en als je reageert
dan ben je het dus ook. Toch beweerde de briefschrijver wel dat hij hoog was
opgeleid. Daar voegde hij trots aan toe dat hij zelf liever aardbeien zou
plukken dan teren op de 'staatsruif'.

Met aardbeien heb ik geen ervaring, ook niet met de asperges van de
werkgeversvoorman. Wel plukte ik ooit druiven in Frankrijk, met een stuk of tien
jongeren uit Nederland. We waren een nogal elitair clubje van gelukszoekers. Zij
die ècht moesten werken deden dat gewoon bij de supermarkt om de hoek.

Het ene na het andere verwende nest viel af, want druivenplukken is akelig
rotwerk dat om zes uur 's ochtends begint en waar je handen en je rug kapot van
gaan. Ik maakte zwoegend de twee weken vol - ook niet bepaald een topprestatie -
en hoe hard we ook werkten, we waren nooit zo snel als de Polen die bij dezelfde
Franse boer over het land raasden.

Op mijn hand staan littekentjes van de druivenmesjes. Die draag ik niet met
trots, die bekijk ik eigenlijk nu pas weer. Nu ik met mijn benen omhoog,
achterovergeleund, kussen in de rug, laptop op schoot, verse koffie ernaast,
chocolaatje erbij, een stukje zit te tikken. Een stukje waarin ik zomaar een
vreemd antiek woord dat ik niet ken overneem van een onnadenkende bestuurder die
de schoonheid van de taal misbruikt.

Hoogopgeleid werk kan zeer labbekakkerig zijn.

LANGUAGE: DUTCH; NEDERLANDS"
164107290,2015-06-29T00:00:00,Turbulente week,989929011,Noordelijke Dagblad Combinatie / Dagblad van het Noorden,,,,Economie; Blz. 18,,162,,"VOORUITBLIK

Vorige week liepen de beurskoersen nog stevig op in de veronderstelling dat de
Grieken uiteindelijk een akkoord zouden sluiten met de andere eurolanden over
verdere noodsteun.

Maar de escalatie van het Griekse drama dit weekeinde zal vandaag naar
verwachting voor een zeer nerveuze handelsdag zorgen. Handelaren letten niet
alleen op de beurskoersen, maar De financiële markten lijken een turbulente week
tegemoet te gaan, nu de chaos rond Griekenland compleet is.

letten ook scherp op de rentes op vooral Zuid-Europese staatsleningen.

Die zijn afgelopen jaar dankzij de steunoperaties van de Europese Centrale Bank
fors gedaald, maar de vraag is of de onrust rond Griekenland opnieuw overslaat
naar andere landen in de periferie van de eurozone.

Verder komen er donderdag belangrijke cijfers over de werkgelegenheid in de VS.
In Europa gaat de aandacht vooral uit naar de eerste schattingen voor de
inflatie in de eurozone (dinsdag) en Duitsland (vandaag).

LANGUAGE: DUTCH; NEDERLANDS"
164107291,2015-06-27T00:00:00,Run in Noorden op 'oude' hypotheek,989929011,Noordelijke Dagblad Combinatie / Dagblad van het Noorden,,RUTGER VAN DER MEIJ,,In het Nieuws; Blz. 4,,519,,"Eerst kopen, dan kijken. Moet je iemand die zó een huis aanschaft niet voor gek
verklaren? Integendeel: Jos Sabel en Chantal Spreen uit Beilen worden er immers
duizenden euro's wijzer van.

,,Ik zag het huiswoensdag op Funda, en donderdag heeft mijn adviseur een
hypotheek aangevraagd.''

De bank kan die elk moment aan de webdesigner en zijn vrouw verstrekken.

,,Maandag gaan we de woning voor het eerst bezichtigen.''

Vanwaar die haast? Sabel wilde de lening koste wat kost vóór 1 juli afsluiten.

Dat scheelt hem namelijk 19.000 euro op elke andere lening die hij daarna had
kunnen krijgen.

Vanaf 1 juli verlaagt het kabinet de hypotheeklimiet. Op basis van hun inkomen
mogen huizenkopers straks gemiddeld 5 procent minder lenen. De overheid wil zo
voorkomen dat mensen te veel schulden op zich nemen.

De strengere regels leiden in aanloop naar woensdag voor veel drukte bij
noordelijke banken en adviseurs.

,,Het is hectisch'', zegt Arend Vos van De Hypotheker in Assen, waar Sabel werd
geholpen. ,,Ik klaag zeker niet, maar we moeten tot in de avond door om iedereen
te kunnen helpen.''

Hypotheekadviseurs hebben nauwelijks tijd om vragen van de krant te
beantwoorden. Rond Delfzijl en Appingedam ligt het aantal aanvragen 30 procent
hoger dan normaal, meldt Bert Schonewille van Huis & Hypotheek tussen zijn
afspraken GRONINGEN/BEILEN Noorderlingen sluiten in sneltreinvaart
woninghypotheken af voordat woensdag de regels strengerworden. ,,Na 1 juli
hadden we dit huis niet kunnen betalen.''

door. ,,In Groningen is het overigens niet heel anders.''

Schonewille krijgt klanten over de vloer die erop staan dat ze meteen worden
geholpen. ,,Met name voor starters op de woningmarkt, die maximaal moeten lenen
om te kunnen kopen, maakt een hypotheek die 10.000 euro lager uitvalt veel
verschil.''

Zo ook bij Sabel. Zonder een hypotheek 'oude stijl' kreeg hij de gewenste
hoekwoning in Beilen niet financierd.

,,Na 1 juli hadden we dit huis niet kunnen betalen en waren we blijven huren.''
Een voordeliger huis is geen optie. ,,Je wilt toch een bepaald type woning.''

Bij Rabobank Stad en MiddenGroningen is het aantal hypotheekoffer- Na woensdag
duizenden euro's minder lenen tes in de laatste twee weken verdubbeld, zegt
woordvoerder Steven Weersing. De bank heeft de capaciteit verhoogd om die
allemaal voor 1 juli te kunnen afhandelen. ,,We verwachten dat het lukt.''

Rabobank Assen-Midden Drenthe zet ook alle zeilen bij. Klanten die hun droomhuis
enkel kunnen betalen met een hypotheek 'oude stijl' krijgen prioriteit, zegt
financieel adviseur Jan de Vries.De vraag naar hypotheken neemt overigens al het
hele jaar toe, merkt hij op. ,,De markt trekt aan, de rente is laag.Ook al leen
je na 1 juli minder, die stijging zal gewoon doorgaan.''

Al een half jaar duurde de huizenjacht van Sabel. Tot maandag nog zonder
resultaat. De datum van 1 juli hing als een zwaard van Damocles boven zijn
hoofd. ,,Ik geloofde er al niet meer in. Maar uiteindelijk is het allemaal
binnen twee dagen geregeld.''

Kan het toch nog mislopen met de droomwoning? ,,Ik hoop wel dat het huis in
goede staat is.We zullen zien, maandag.''

GRAPHIC: De huizenmarkt trekt aan, maar door de veranderingen per 1 juli was het
bij hypotheekadviseurs de laatste dagen een gekkenhuis. FOTO ARCHIEF

LANGUAGE: DUTCH; NEDERLANDS"
164107292,2015-06-25T00:00:00,Superhuwelijk Nederland en België,989929011,Noordelijke Dagblad Combinatie / Dagblad van het Noorden,,ANNEMIEKE VAN DONGEN,,Economie; Blz. 10,,1026,,"REPORTAGE AHOLD EN DELHAIZE

Eindelijk is ie rond. De grootste superfusie in een decennium. Ahold en
Delhaize. Met dank aan de chemie tussen twee Nederlandse topmannen met oog voor
de gevoeligheden in België.

Bij de persconferentie zitten ze naast elkaar als twee oude vrienden. Hetzelfde
postuur, dezelfde kaaklijn, de grijze haren in een scheiding naar dezelfde kant.
Allebei dragen ze een blauw jasje. Alleen hun stropdassen verschillen:
Ahold-topman Dick Boer heeft een Albert Heijn-blauwe, Frans Muller draagt
Delhaize-rood.

Een beetje ongemakkelijk grijnzen ze in de lenzen van de vele fotografen.

Als die zijn uitgeklikt, kijken ze elkaar aan en breekt een brede lach door op
de gezichten. De superfusie die er negen jaar geleden al had moeten komen, is
mede dankzij de chemie tussen de twee Nederlandse topmannen nu wel gelukt.

Ahold en Delhaize kondigden gisterenmorgen de grootste deal in de wereldwijde
supermarktbranche in bijna tien jaar aan. Met de samensmelting van de
Nederlandse en Belgische beursgenoteerde bedrijven ontstaat een conglomeraat met
ruim 6.500 winkels waar 373.000 medewerkers wekelijks meer dan 50 miljoen
klanten bedienen. Door hun krachten te bundelen, kunnen ze nog verder groeien.
Schaalvergroting is immers het toverwoord in de branche waar de marges op een
fles cola en een pot pindakaas flinterdun zijn. Online zien ze nog veel
mogelijkheden.

Maar ook het aantal winkels moet worden uitgebreid. Zowel in Europa (Ahold heeft
supermarkten in Tsjechië, Delhaize in Griekenland, Roemenië en Servië) als in de
VS, waar Ahold en Delhaize samen meer dan 60 procent van hun omzet halen.

,,Als fusies in de hemel gemaakt worden, is dit een match made in heaven'', zegt
de Belgische retailprofessor Gino van Ossel. Hoewel de aandeelhouders en
mededingingsautoriteiten de plannen officieel nog goed moeten keuren, staat
niets een succesvol huwelijk volgens hem nog in de weg.

Dat huwelijk is opmerkelijk snel tot stand gekomen. In 2006 snuffelden de
bedrijven ook al eens aan elkaar, maar toen werd de verloving voortijdig
verbroken. Nuwas de deal binnen een half jaar rond. ,,Er waren ups en downs in
de gesprekken, maar vooral ups'', verklaart Jan Hommen, die als voorzitter van
Aholds raad van commissarissen betrokken was bij de onderhandelingen.

,,We hebben de tijd genomen om elkaar te leren kennen en vertrouwen op te
bouwen. Strategisch hadden we al een goede basis. Als er dan ook nog chemie
blijkt tussen de twee teams, gaat het opeens bijna vanzelf.''

Dat was negen jaar geleden wel anders. Toen was de macht bij Delhaize nog in
handen van familie van de oorspronkelijke oprichters.

,,Denk aan oud geld, industriële Waalse kringen, de Franstalige aristocratie'',
zegt Van Ossel. ,,Dat gaat niet noodzakelijkerwijs goed samen met een groep
calvinistische Hollanders.

De gevoeligheden die dat met zich meebrengt en de rivaliteit die er Koninklijke
Ahold van oudsher tegenover de Nederlanders was, mag je niet onderschatten.''

De afgelopen jaren hebben die familieleden plaatsgemaakt voor buitenstaanders
met verschillende paspoorten.

Nederlander Muller, die in 2013 aantrad, was de eerste ceo zonder familiebanden.
Zijn voorganger baron Pierre-Olivier Beckers-Vieujant bleef nog een tijdje aan
als toezichthouder, maar trok zich een maand geleden helemaal terug. In het
bestuur van het nieuwe fusiebedrijf komt één telg uit de Delhaizefamilie:
Jacques de Vaucleroy wordt commissaris. Maar hij is geen type die zich met de
dagelijkse gang van zaken zal bemoeien, denkt Van Ossel.

,,Hij zit er vooral om de financiele belangen van de familie te behartigen.''

Niet bekend is hoeveel aandelen de familie nog heeft, maar in het nieuwe
fusieconcern zijn ze volgens de hoogleraar geen machtsfactor van belang.

Dick Boer en FransMuller kunnen

Overname Ahold van Delhaize is vermomd als fusie

wel goed door één deur. In het retailwereldje komen de twee vijftigers elkaar al
zeker 15 jaar regelmatig tegen.

Zo werkten ze allebei voor SHV, het moederbedrijf van onder andere Makro. Ook
bleek er een persoonlijke klik tussen de Ahold-topman en de Zweed Mats Janson,
de voorzitter van de raad van commissarissen van Delhaize. ,,We zijn allebei
opgegroeid in een supermarkt'', zegt Boer,wiens ouders een kruidenierszaak
hadden in Axel. ,,Dat ligt in Zeeuws Vlaanderen'', benadrukt hij voor de
Belgische journalisten. ,,Ik ben opgegroeid op de grens van Nederland en
België.'' Om de pijn in België te verzachten, is de overname - aandeelhouders
van Ahold krijgen 61 procent van de nieuwe onderneming in handen, die van
Delhaize 39 procent - vermomd als fusie. In het nieuwe bestuur zijn de stoelen
eerlijk verdeeld: beide concerns leveren drie directieleden. Dick Boer wordt de
nieuwe ceo, maar Delhaize levert één extra commissaris, waaronder de voorzitter
van de raad. Het mondiale hoofdkantoor komt weliswaar in Zaandam, maar in
Brussel wordt een Europees hoofdkwartier gecreeerd.

Het aandeel Ahold Delhaize krijgt niet alleen een notering aan de AEX, maar ook
aan de beurs in Brussel.

De fusie, die halverwege 2016 afgerond moet zijn, moet op termijn 500 miljoen
euro per jaar aan kostenvoordelen opleveren. Vooral op het gebied van inkoop en
logistiek.

Verder moet Delhaize gaan profiteren van de online-ervaring die Ahold al heeft
met de webwinkels van Albert Heijn en Bol.com. Andersom moet Ahold van Delhaize
leren hoe het met een verrassender (vers)assortiment klanten kan verrassen. De
formules Albert Heijn en Delhaize blijven, ook in België, naast elkaar bestaan.
Althans voorlopig, zegt Boer. ,,Een definitief antwoord hebben we daar nog niet
op. Dat hangt ook af van de mededingingsautoriteiten.''

Voor de fusiekosten is eenmalig 350 miljoen euro opzij gezet. Dat geld is onder
meer bedoeld om de ICT-systemen te harmoniseren. Niet voor afvloeiingsregelingen
voor overtollig personeel. Tot zeker 1 juli 2017 zal de fusie geen gevolgen
hebben voor de werkgelegenheid en arbeidsvoorwaarden van het personeel, hebben
de bedrijven de vakbonden verzekerd. Zelfs de Belgische bonden, die nog in de
actiemodus stonden na de grote reorganisatie die Delhaize eind vorig jaar
aankondigde, reageerden 'redelijk gerustgesteld'.

GRAPHIC: Vier topmannen lichten het fusievoorstel toe. Jan Hommen (voorzitter
raad van commissarissen Ahold), collega Mats Jansson (Delhaize group), Dick Boer
(topman Ahold) en Frans Muller (topman Delhaize) (vlnr). FOTO ANP

LANGUAGE: DUTCH; NEDERLANDS"
164107293,2015-06-24T00:00:00,'Van arm Nederland naar rijk Malawi',989929011,Noordelijke Dagblad Combinatie / Dagblad van het Noorden,,IGOR WIJNKER,,Regio; Blz. 24,,729,,"INTERVIEW

Gedeprimeerd door het jarenlang vergeefs solliciteren vertrekt Marjan Sonke (44)
begin augustus naar Malawi om muziek- en dramales te geven op een basisschool.
Het voelt als terugkeren naar huis. Met heel veel instrumenten, haar hond en kat
en een dochter, maar zonder haar vier andere kinderen.

Tussen de keurig onderhouden woningen en gemillimeterde gazons in Mensingeweer
is het huisje van Sonke makkelijk te vinden. Het ligt verscholen achter
weelderige begroeiing.

,,Ik ben niet zo'n goede tuinier'', zegt Sonke die blootsvoets voorgaat over de
krakende houten vloeren. In het woonkamertje met houtkachel staan de
verhuisdozen en de instrumenten al klaar voor vertrek.

Het uitzicht op het Mensingeweerster Loopdiep maakt het romantische optrekje
helemaal af. ,,Ik woon hier net een jaar en zal deze plek wel missen. Maar ik
heb gelukkig een onderhuurder voor de komende twee jaar kunnen vinden.

Dus ik kan weer terug.'' Al is het ook heel goed mogelijk dat ze wegblijft.

,,Ik zie wel hoe het loopt.''

Malawi is geen vreemd land voor Sonke. Ze is er opgegroeid, net als haar vijf
kinderen. ,,De band is heel sterk. Mijn zusje enomaliggen er begraven.

Mijn vader - die er ook nog woont - is er ooit onderminister geweest.

Toen ik er de laatste keer was, met de kerst, voelde dat als thuiskomen.

Die rust, de warmte van de mensen.''

Maar de reden van vertrek is wel apart: Sonke vlucht van het rijke Nederland
naar het straatarme Malawi, maar je zou ook kunnen zeggen dat ze een
ontwikkelingsland inruilt voor een beschaafd land - waar kunst en
cultuur(educatie) nog iets betekenen. ,,Ons onderwijs draagt de kunsten geen
warm hart toe'', zegt Sonke stellig, ,,dat is nooit zo geweest, maar de laatste
jaren is het echt ernstig. Aan drama doen we niet. Enwatwordt er nog aan muziek
gedaan? Er wordt hooguit een liedje gezongen, als de juf het durft. Kunst heeft
hier weinig waarde.''

In zo'n klimaat is het ook sappelen voor kunstenaars. Sonke kent veel muzikanten
die keihard werken, maar net hun hoofd boven water kunnen houden. ,,Dat houd je
niet veertig jaar vol. 'Ja, maar het is toch leuk werk, dan kun je toch ook wel
gratis doen?' hoor ik vaak.''

Nadat ze twee jaar lang vergeefs in het hele land had gesolliciteerd heeft Sonke
dat het afgelopen jaar inderdaad gedaan. ,,Ik moest de gemeente wel even
overtuigen, maar ik mocht sinds oktobermetbehoud van uitkering aan de korte film
Kinderburen meewerken. Die gaat op 2 juli in première.''

En ze isnurazenddrukmetdemusical die ze heeft bedacht en geschreven met de
kinderen uit de groep van haar zoon.

,,Zo zouden toch veel meer afgestudeerde creatieven kunnen worden ingezet. Heel
veel zitten nu werkloos thuis en regelen elke week hun verplichte sollicitatie.
Maar je kunt die kwaliteit veel beter gebruiken.

En de kinderen vinden het geweldig.

Ze worden steeds eerder volwassen, maar ze snákken ernaar: spelen, je creatief
uiten. Als ik hier ditwerk zou kunnen doen dan zou ik blijven. Maar ja, dit
kabinet vindt wiskunde veel belangrijker.''

In Malawi hoefde ze niet eens te solliciteren. ,,Ik was daar met de kerst voor
het eerst in vijf jaar en dacht: even kijken op mijn oude school. Het is een
internationale school in Blantyre, waar mijn kinderen ook op zaten. In de gang
kwamik het hoofd van de school tegen en hij zei dat ze een muziek- en
dramadocent zochten. Nadat ik vertelde wat ik deed zei hij: u kunt die baan
krijgen.

Een geweldige kans natuurlijk, maar daarna heb ik er wel maanden over gedaan om
de knoop door te hakken.'' Vier kinderen in de leeftijd van 11 tot en met 21
jaar achterlaten is geen sinecure. Haar dochter van 16 gaat wel mee. ,,Ze wonen
bij hun vader in Groningen, maar ik zie ze wel heel vaak. We hebben er heel veel
over gesproken. De jongste, mijn zoon, heeft het erwel moeilijk mee - en
daardoor was dit geen makkelijk besluit. Mijn dochters zijn dolblij, dan kunnen
ze eindelijk weer eens terug. Ze missen het enorm. Malawi is een van de weinige
landen in die regio waar geen tribalisme is. En het heeft geen grondstoffen, dus
daar wordt ook nietomgevochten.Het leven is daar zo ontspannen. Ook al is het
land straatarm.''

Zo zijn er nauwelijks muziekinstrumenten.

Sonke neemt er zoveel mogelijk mee. Behalve trommels.

,,Die zijn er in overvloed. Dat is mijn jeugdgeluid: trommels in de verte.''

Ze kijkt er gelukzalig bij, alsof ze ze al kan horen in Mensingeweer.

GRAPHIC: Marjan Sonke bij haar romantische huisje in Mensingeweer. FOTO IGOR
WIJNKER

LANGUAGE: DUTCH; NEDERLANDS"
164107294,2015-06-23T00:00:00,Bevingsgebied schiet niets op met rapport,989929011,Noordelijke Dagblad Combinatie / Dagblad van het Noorden,,FRANK VON HEBEL,,In het Nieuws; Blz. 2,,572,,"Om te garanderen dat Groningers veilig in hun huizen kunnen wonen - en om het
klimaat te redden - moet de gaskraan zo snel mogelijk helemaal dicht. Nu terug
naar 30 is een begin, maar het kan veel en veel sneller.

Ike Teuling van Milieudefensie Het is een grote stap in de goede richting. Kamp
moet nu nog met een fatsoenlijke uitkoopregeling over de brug komen voor de
getroffen huizenbezitters Reinette Klever (PVV)

Uit een nog vertrouwelijk onderzoek van kennisinstituut TNO, dat in handen is
van het Financieele Dagblad, blijkt dat de verwachte schokken minder zwaar zijn
dan gedacht. ,,Dat is natuurlijk geen geruststelling. De gevolgen van een beving
met een kracht van 4.5 zijn rampzalig'', zegt bestuurslid Lambert de Bont van de
Groninger Bodem Beweging.

Het TNO-rapport speelt een rol bij de beslissing hoeveel gas er in de tweede
helft van het jaar gewonnen mag worden. Minister Henk Kamp (VVD) van Economische
Zaken neemt naar verwachting uiterlijk vrijdag een besluit. Maar bronnen op het
Binnenhof melden dat hij vandaag een brief aan de Tweede Kamer schrijft waarin
staat dat hij de gaswinning over het jaar tot 30 miljard kuub beperkt. Eerder
werd uitgegaan van 33 miljard kuub.

Omdat de schokken naar verwachting minder hevig zijn, vallen mogelijk ook de
kosten om gebouwen en huizen in de regio te versterken minder hoog uit.
Versteviging van de zwakste huizen kost volgens de berekening van Kamp 6,5
miljard euro. De provincie Groningen berekende later dat indien alle gebouwen
worden aangepakt dit 30 miljard euro kost.De Bont: ,,Het is natuurlijk in
GRONINGEN Inwoners van het aardbevingsgebied schieten er niets mee op dat
volgens TNO een aardbeving maximaal een kracht van 4.5 op de schaal van Richter
in plaats van 5 heeft.

het belang van Kamp dat die waarden zo laag mogelijk zijn.''

Voorzitter Klaas de Boer van Bouwend Nederland afdeling Groningen is nauw
betrokken bij het aardbevingsbestendiger maken van gebouwen.

Hij benadrukt dat bij het voorspellen van de schade het niet zozeer de zwaarte
van de beving is die ertoe doet, maar de zogeheten grondversnelling, oftewel de
beweging die aan de oppervlakte wordt veroorzaakt.

,,Dewaarden van de grondversnellingen staan weergegeven in een contourenlijst.''
Deze is opgesteld door het KNMI. ,,Er komt in het najaar een nieuwe
contourenlijst. Ik heb begrepen dat die waarden lager zullen zijn. Dit heeft
mogelijk als gevolg dat er minder dan wel op een andere manier gebouwen moeten
worden verstevigd.''

Het KNMI bevestigt dat er een nieuwe contourenlijst in demaak is.

De lijst is onderdeel van de nieuwe richtlijnen die bij het aardbevingsbestendig
bouwen worden gehanteerd.

Läslo Evers, hoofd afdeling seismologie en akoestiek, wil niet vooruitlopen op
de uitkomsten van het onderzoek. ,,Maar ik sluit niet uit dat die waarden lager
zijn.''

Hij wijst op nieuwe feiten over de bodemgesteldheid van Groningen.

,,Bij de grondversnelling speelt niet alleen dezwaarte vaneen beving een rol.
Ook demanierwaarop de ondergrond die beving verwerkt, is van groot belang. Daar
weten we nu meer over. Die informatiewordt verwerkt in de nieuwe richtlijnen die
in de toekomst voor nieuw- en bestaande bouw worden gebruikt.''

Het TNO laat via een woordvoerder weten niet te willen reageren op een
onderzoek. Kamp krijgt voor zijn besluit over de gaswinning in het najaar ook
advies van onder meer Staatstoezicht op de Mijnen, CBS en KNMI.

Gaskraan gaat verder dicht

LANGUAGE: DUTCH; NEDERLANDS"
164107295,2015-06-22T00:00:00,School of Rock in woonkamertje,989929011,Noordelijke Dagblad Combinatie / Dagblad van het Noorden,,IGOR WIJNKER,,Regio; Blz. 16,,726,,"INTERVIEW

Wim Venema brengt als onconventionele muziekleraar en concertorganisator al
jaren leven in de brouwerij in Zuidhorn. Het is roeien tegen de stroom in. Het
Music=Art Festival probeert hij nu via een crowdfundingactie te redden. Portret
van een langharige luis in de pels van het rustieke dorp.

De meeste mensen hebben een salontafel in dewoonkamer.

In de knusse huurwoning vanWim Venema wordt die plek opgeëist door een 9- delig
drumstel. In plaats van kastjes staan er gitaarversterkers, mixers, boxen en
keyboards. En gitaren, heel veel gitaren. Hier geeft hij al ruim tien jaar les
aan liefst jonge muzikanten en stoomt hij bandjes klaar voor het podium. En is
hij gezegend met zijn buren. ,,De vorige burenwaren heel lief en bovendien oud
en hardhorend. En ik heb nu ook een hele goede buurman'', grijnst Venema, ,,hij
is nooit thuis.''

Jarenlang leefde Venema bijna letterlijk van de lucht en de muziek. ,,Ik kan er
nu eindelijk een beetje van leven'', zegt hij. Al is het nog steeds geen vetpot:
met grote krijtletters staat op 't schoolbord in het keukentje: 'Kwijtschelding
ozb'.

,,Volgens de belastingdienst werk ik te goedkoop'', zegt de Zuidhorner die zijn
wilde haren nog heeft. ,,Ik reken 13,50 euro per les. Een collega zei laatst:
'Als je voor zo weinig werkt, trek je ook een bepaald soort publiek.'

Toen dacht ik: dan zal ik juist goedkoop blijven. Als mensen zó denken, dan
bestaat Nederland toch niet meer.''

Venema zal er tegen blijven strijden.

Met muziek. ,,Dat is mijn lot.''

Halverwege de jaren negentig maakte hij (artiestennaamBill Baboon) serieuswerk
van dat lot met een advertentie in het Nieuwsblad van het Noorden: werkloze
muzikant zoekt woonruimte. ,,Ik kwam terecht in Niehove in een boerderij waar ik
anti- kraak woonde en mijn gang kon gaan.''

Toen die idylle na zeven jaar eindigde, kwam hij terecht in Zuidhorn, met een
aanvullende uitkering. ,,Ga maar fulltime schoffelen'', zeiden ze.

,,Dat leek me geen goed idee. Ik heb snelwat leerlingen geronseld en ben een
muziekschooltje begonnen.''

Zonder papiertje of ervaring, maar met een zeldzame gedrevenheid.

Die van diep komt: ,,Muziek was het enige waar ik als kind troost bij vond. Als
ze vragen of er meer is tussen hemel en aarde, weet ik het antwoord: muziek.''

Grote woorden. Maar hij zegt ook: ,,Niet zo moeilijk doen. Gewoon spelen.''

Dat zegt hij ook tegen zijn vaak piepjonge muzikanten, die soms net een paar
akkoorden kunnen en toch al met hem op het podium staan tijdens de maandelijkse
KoopAvond- Blues. In deze Wisselband - de leerlingen wisselen elkaar af -
isVenema de zingende bassist die zijn leerlingen vol vuur door de liedjes heen
coacht. En als het nodig is op hun pedaaltje trapt.

Uit die KoopAvondBlues is ook het festival Music=Art voortgekomen.

Dat biedt twintig acts van allerlei pluimage uit het hele land een podium.

Naast muziek is er ook beeldende kunst, theater, dans en poëzie.

,,Het leuke is: je weet niet wat je krijgt.''

De crowdfundingsactie op voordekunst. nl is een noodgreep. ,,Ik wil geen 20 euro
entree vragen.Het kost een tientje, kinderen mogen gratis naar binnen. Het moet
laagdrempelig blijven.'' Maar Venema wil de artiesten ook niet meer met een fles
wijn naar huis sturen. ,,Als je mensen inhuurt, wil je ze ook wat geven, al is
het niet veel.''

Hijweet maar al te goed hoe lastig het is om als artiest rond te komen.

Venema heeft al heel wat cd's ge

'Muziek is leuk, maar je moet er niet van leven', zei Frank Zappa

maakt en in het hele land opgetreden.

En hij was te zien in de tv-serie Heer en Meester, alwas hij onherkenbaar als
straatmuzikant die een muntje krijgt toegeworpen. ,,Ik wilde mijn cv opvijzelen,
maar je wordt een aapje dat een trucje doet. Dat hoeft van mij niet meer zo.
'Muziek is leuk, maar je moet er niet van leven', zei Frank Zappa.''

Hij grijnst: ,,Ik ben eindelijk verstandig geworden - en ik ben nu 46.

Ik besteed nu liever tijd aan mijn dochter.'' En aan zijn andere kinderen, die
zijn huis binnendruppelen voor de generale repetitie. ,,Mijn carrière
ofMusic=Art kan ikwel missen, maar dit niet. Die wisselband is beter dan de
meeste bands die op Pinkpop staan. Die zijn veel te veel met hun imago bezig.
Mijn leerlingen spelen alsof hun hele leven ervan af hangt.''

Voor de crowdfundingsactie zie: https://www.voordekunst.nl/projecten/
3371-music-art-festival-zuidhorn# Updates

GRAPHIC: Wim Venema geeft les aan jonge muzikanten in zijn woonkamer. FOTO IGOR
WIJNKER

LANGUAGE: DUTCH; NEDERLANDS"
164107296,2015-06-18T00:00:00,Huizenbezit Haren wordt melkkoe,989929011,Noordelijke Dagblad Combinatie / Dagblad van het Noorden,,LIEKE VAN DEN KROMMENACKER,,Regio; Blz. 26,,422,,"HARENHet college vanB enWinHaren wil de onroerendezaakbelasting (ozb) komend
jaar met11,6 procent verhogen. Dit omde subsidies op voorzieningen als het
zwembad en de bibliotheek te behouden.

Bezuinigen, bezuinigen, bezuinigen.

Dat is wat er klinkt in de gemeente Haren de komende jaren. In 2016, 2017 en
2018 is het gemeentebestuur genoodzaakt elk jaar 1,5 miljoen euro te besparen om
de gemeentelijke portemonnee weer op orde te krijgen.

,,Dit vraagt om stevige keuzes"", stelt wethouder financiële zaken Paula Lambeck
(VVD).

Marjan Bachman, fractievoorzitter van D66 in Haren, noemt de verhoging 'wel heel
erg fors'. ,,Het is niet echtwat wij verwacht haddenvan dit college.Wij vinden
dat het iets lager zou moeten kunnen.""

Met de voorgenomen ophoging van de ozb met 11,6 procent, torent Haren uit
bovenhet landelijk gemiddelde.

De belasting steeg in 2015 gemiddeld met 3,4 procent ten opzichte van het jaar
ervoor. Het college ziet geen andere optie dan op deze manier (een deel van de)
burgers te vragen iets bij te dragen aan behoud van belangrijke voorzieningen
als het zwembad en de bibltioheek.

Lambeck: ,,Het zwembad is net weer open, ze zijn aan het opbouwen.

Daar willen we nu niet aan komen.""

Hetzelfde geldt voor de bibliotheek.

,,Een basisvoorziening en een belangrijke plek voor ontmoeting"", zegt de
wethouder, die toevoegt dat meer dan de helft van het aantal Harenaars boven de
18 lid is.

VVD-fractievoorzitter Titian Oterdoom vraagt zich af of het college het
coalitieakkoord wel goed heeft gelezen. ,,Ik ben van plan de leden een leesbril
aan te bieden, zodat ze nog eens kunnen nalezen dat we hebben afgesproken ons
tot het uiterste in te spannenomlastenverhoging voor burgers te voorkomen.""

Oterdoom vindt de maatregel teleurstellend.

De VVD ziet mogelijkheden om meer te korten op onder meer het begrafenisbeleid.

Lambeck zegt dat er de afgelopen jaren alles aan is gedaan om lastenverzwaring
tegen te gaan. ,,Er is stevig bezuinigd op de eigen organisatie.

Een van de speerpunten uit het akkoord is ook het levendig houden van het
centrum. Daar hoort bij dat je voorzieningen open houdt.""

De gemeenteraad bespreekt maandag de voorstellen, die zijn opgenomen in de
voorjaarsnota.

Onroerendezaakbelasting

De ozb is een belasting die huiseigenaren jaarlijks aan de gemeente betalen.

Huurders van woningen betalen deze belasting niet. Hoe groot het bedrag is dat
huiseigenaren moeten betalen hangt af van de waarde van de woning of het pand,
de woz-waarde.

'Ik ben van plan de leden een leesbril aan te bieden'

LANGUAGE: DUTCH; NEDERLANDS"
164107297,2015-06-16T00:00:00,Iedereen invloed op Woz-waarde,989929011,Noordelijke Dagblad Combinatie / Dagblad van het Noorden,,,,Regio; Blz. 22,,74,,"STAD

Iedere woningbezitter in de stad krijgt vanaf volgend jaar de mogelijkheid
invloed uit te oefenen op de Woz-waarde van zijn of haar woning. Na een proef in
Helpman en de Oranjebuurt krijgen huizenbezitters via een gemeentelijke website
de mogelijkheid wijzigingen aan te brengen in gegevens over de woning. Het kan
dan gaan over oppervlakte, bouwjaar, dakkapellen en onderhoudsstaat. De
Woz-waarde is van invloed op de hoogte van de ozb.

LANGUAGE: DUTCH; NEDERLANDS"
164107298,2015-06-11T00:00:00,Beukema wordt niet alleen de burgemeester van Delfzijl,989929011,Noordelijke Dagblad Combinatie / Dagblad van het Noorden,,ROELOF VAN DALEN,,Regio; Blz. 26,,451,,"ACHTERGROND GERARD BEUKEMA

Hij was zestien jaar gedeputeerde in de provincie Groningen en zag daarna vooral
Den Haag. Nu komt hij terug. Gerard Beukema wordt waarnemend burgemeester in
Delfzijl. Hij moet meer zijn dan alleen de burgervader.

DELFZIJL Hij was verrast toen commissaris van de Koning Max van den Berg hem
belde met de vraag of het burgemeesterschap van Delfzijl niet wat voor hem was.
Gerard Beukema (62)wordtwaarnemend burgemeester van de gemeente waarin nu nog
Emme Groot aan het roer staat. Beukemamag aan de slag met grote dossiers: de
aardbevingen, de samenvoeging van Groninger gemeenten, krimp en werkgelegenheid.

Van Beukema wordt heel wat verwacht.

Er is behoefte aan iemand die krachtig opkomt voor de gemeenten in het
aardbevingsgebied. Tot nog toe lukte dat de burgemeesters nauwelijks.

De PvdA'er wordt gezien als politiek zwaargewicht. Jarenlang was hij
gedeputeerde in Groningen.

Hij werkte onder meer met commissaris van de Koningin Hans Alders.

Laat diezelfde Alders nou net de Nationaal Coördinator voor Groningen worden, de
leidinggevende bij herstel en bevingsbestendig maken van het gebied.

Dan de herindeling. De bedoeling was omin 2018 gemeenten samen te voegen en zo
tot een grotere en sterkere provincie te komen. Probleem: zeven gemeenten roepen
allemaal wat anders. Appingedam, Bedum, De Marne en Eemsmond willen een
supergemeente samen met Delfzijl, Loppersum en Winsum. Maar Delfzijl en
Loppersum gaan liever samen met Appingedam en Eemsmond.

Winsum opteert voor nog een andere optie. Dat alles helpt bepaald niet om met de
provincie tot een eindoordeel te komen. Zou je de gemeenten onhandelbare
leerlingen noemen, dan is er gauw een klassenoudste nodig dieweer rust in de
keet brengt en hamert op samenwerking.

Zorgt Beukema voor meer eenheid?

De PvdA'er is nu nog directeur van het Interprovinciaal Overlegorgaan (IPO). In
die functie moet hij gezamenlijke belangen van de provincies behartigen in Den
Haag. Die ervaring en zijn contacten in het Haagse kunnen van pas komen bij de
problemen in het gebied.

Emme Groot vertrekt per 1 juli.

Beukema begint op 1 oktober. In de tussenliggende periode staat locoburgemeester
Jan Menninga aan het roer. Hij hoopt dat het Beukema lukt de leiding te nemen in
de grote dossiers.

,,Dat moet je ook gegund zijn door de andere gemeenten'', zegt Menninga, die
daarmee doelt op burgemeester Groot. Die brak zijn hoofd ook over aardbevingen
en herindeling, maar had nogal eens moeite om anderen mee te krijgen.

Van den Berg, Alders, Groot en Beukema. Allemaal PvdA'ers. Volgens Menninga was
dat dinsdag bij de benoeming geen probleem. ,,Alle kritiek daarop verstomde.
Mensen waren overdonderd door de kwaliteit van Beukema.''

GRAPHIC: Gerard Beukema FOTO IPO

LANGUAGE: DUTCH; NEDERLANDS"
164107299,2015-06-10T00:00:00,Waterschap sliep bij vertrek topman,989929011,Noordelijke Dagblad Combinatie / Dagblad van het Noorden,,JOHAN DE VEER,,In het Nieuws; Blz. 2,,417,,"Dat blijkt uit een gisteren aan het algemeen bestuur verstuurde brief over de
gang van zaken rond het vertrek van de ex-directeur. Achteraf is onvoldoende
doorgevraagd naar de besluitvorming en de regeling die het eigen
belastingkantoor Hefpunt in maart 2014 heeft getroffen met zijn ex-directeur
Alfred Huitema.

Daardoor had het algemeen bestuur van Noorderzijlvest in de eigen boeken troebel
zicht op de financiële gevolgen van de overeenkomst.

In het bedrag van ongeveer 9 ton zat ook een eenmalige beëindigingsvergoeding
van 75.000 euro. De regeling stond enigszins versluierd in de jaarrekening 2014
van het Groningse waterschap, stelt Eisse Luitjens, dagelijks bestuurslid van
Noorderzijlvest.

,,Hoe de regeling in el- GRONINGEN Het dagelijks bestuur van waterschap
Noorderzijlvest zat te slapen toen met de ontslagen directeur van Hefpunt een
regeling werd getroffen van 905.571 euro.

Spijtbetuiging Noorderzijlvest over regeling met directeur Hefpunt

kaar stak, was onvoldoende transparant.''

De gisteren verstuurde brief moet worden gezien als een spijtbetuiging.

Algemeen bestuursleden van Noorderzijlvest werden onlangs in deze krant
geconfronteerd met de regeling voor Huitema. ,,We komen nu met antwoorden'',
aldus Luitjens.

Hefpunt haalt voor de noordelijke waterschappen Hunze en Aa's, Wetterskip
Fryslân en Noorderzijlvest de belastingen op. De organisatie wil uitbreiden en
ook voor gemeenten de lokale belastingen innen. Huitema leek niet de ideale man
om deze nieuwe klanten 'binnen te roeien'.

Naeen onderzoekwerd hij in december 2013 geschorst en als gevolg van een
reorganisatie per 1 maart 2014 officieel uit zijn functie gezet. Een maand later
werd de kwestie in het bestuur van Hefpunt besproken.

Besloten werd dat de tekst over het vertrek van de directeur wordt aangepast,
'zodat belangen van individuele personen zo min mogelijk zouden worden
geschaad'.

Waterschap Noorderzijlvest heeft na aanleiding van de Hefpunt-zaak nog even
gekeken naar de eigen vertrekregelingen.

Van de ongeveer 270 fulltime medewerkers zit er niemand 'baanloos thuis'. Er
zijn drie oud-medewerkers die vanwege een reorganisatie buiten de boot zijn
gevallen, maar 60 procent van hun salaris terugverdienen. Noorderzijlvest legt
voor het trio toch nog 140.000 euro per jaar op tafel.

Daarnaast hebben twee oud-medewerkers na reorganisaties aanvulling op hun loon.
In totaal gaat het om 50.000 euro per jaar. De Hefpunt- kwestiewordt 1 januari
besproken in het algemeen bestuur van Noorderzijlvest.

LANGUAGE: DUTCH; NEDERLANDS"
164107300,2015-06-08T00:00:00,Stallingen Stad in de verkoop,989929011,Noordelijke Dagblad Combinatie / Dagblad van het Noorden,,RICHOLD BRANDSMA,,Regio; Blz. 12,,129,,"Dat maakt het college duidelijk in een brief aan de gemeenteraad. Volgens
Europese regels is de gemeente verplicht het beheer van de stallingen in de
binnenstad, stationsgebieden en AFAC Fietsservicecentrum aan te besteden.

Volgens het stadsbestuur moet bij de aanbesteding zoveel mogelijk rekening
worden gehouden met behoud van werkgelegenheid voor zoveel mogelijk werknemers
van WerkPro, die nu de stallingen beheert.

Feitelijk wil Stad dat het bedrijf waarmee zaken wordt gedaan het personeel
dezelfde arbeidsvoorwaarden biedt als WerkPro. Daarnaast moet er aandacht
blijven voor het uiterlijk van de stallingen.

GRONINGEN De gemeente Groningen gaat het beheer van de fietsenstallingen in de
stad aanbesteden.

B en W willen afspraken maken over behoud vanwerkgelegenheid.

LANGUAGE: DUTCH; NEDERLANDS"
164107301,2015-06-06T00:00:00,"Langer onderweg, stuk goedkoper",989929011,Noordelijke Dagblad Combinatie / Dagblad van het Noorden,,FRITS POELMAN,,In het Nieuws; Blz. 4,,717,,"REPORTAGE LANGEAFSTANDSBUS

Internationaal neemt de bus een steeds grotere vlucht als vervoermiddel op de
lange afstand. Nederland profiteert.

Ook Groningen krijgt meer internationale buslijnen.

GRONINGEN Officieel kan het niet, een buskaartje kopen van Groningen naar
Amsterdam. Maar internationale busreizen zijn soms zo goedkoop dat een
buskaartje Leer-Amsterdam of van Groningen naar net over de grens bij Arnhem of
Antwerpen goedkoper is dan NS. En dan stap je gewoon in Groningen in de bus en
in Amsterdam uit. Niemand die je tegenhoudt.

Het gebeurt nu nog niet vaak, maar het zit er dik in dat ook Nederlanders de
langeafstandlijnbus ontdekken.

De tijd dat Eurolines alleenheerser was op die markt, is voorbij.

Steeds meer grote ov-busbedrijven gaan de concurrentie met elkaar en de
spoorwegen aan. Ze combineren de vrijgave van het binnenlandse
langeafstandsbusvervoer in Duitsland, tweeëneenhalf jaar geleden, met
internationale verbindingen, ook naar Nederland. De stijging van 8 miljoen
reizigers in 2013 naar ruim 20 miljoen vorig jaar zet volgens experts nog wel
even door naar zeker 30 miljoen. Daarmee ontstaan steeds meer reismogelijkheden.
Er verdwijnen ook verbindingen als bedrijven in de concurrentiestrijd het loodje
leggen.

De bussen van Meinfernbus/Flixbus rijden onder meer rechtstreeks van Amsterdam
via Groningen naar Berlijn, Hamburg en Kiel. En van Groningen naar Keulen en
Frankfurt.

Je kunt ook rechtstreeks van Amsterdam naar Hannover enMünchen.

De twee grootste busbedrijven in deze sector in Duitsland, met een marktaandeel
van ruim 60 procent, fuseerden begin dit jaar.

Ze zijn niet de enige. Zelfs grote spoorbedrijven begeven zich op de
internationale busmarkt. IDbus van de Franse SNCF rijdt van Amsterdam naar onder
andere Brussel, Lille, Londen en Parijs. Arriva Touring uit Groningen voert voor
de Duitse spoorwegen buslijndiensten uit van Düsseldorf naar Brussel (via
Roermond) en Londen (via Eindhoven en Antwerpen).

De langeafstandsbussen in Duitsland zijn mede een succes door de vele stakingen
van de laatste jaren bij het spoor. Succes trekt ook andere bedrijven, zoals het
Engelse Megabus.

Dat probeert zich met starttarieven van 50 cent of een euro (nu voor de route
München-Hamburg) in de Duitse autobusmarkt in te vechten en rijdt ook al van
Amsterdam naar Londen en Parijs.

,,De bus is misschien iets langer onderweg'', zegt Reinier Muller van Lanting
Reizen in Hoogeveen. ,,Maar soms ook niet. We zijn wel een stuk goedkoper dan de
trein en met een goede zitplaats, wifi en dranken en versnaperingen bieden we
een beter product.'' Lanting voert voor Meinfernbus/ Flixbus driemaal daags de
lijndienst van Amsterdam naar Hamburg uit.

Wereld kleiner door netwerk (inter)nationale lijnbussen

Voor reizigers is het niet altijd gemakkelijk om de kwaliteit van een buslijn
vooraf goed te beoordelen. Er zit nogalwat verschil in beenruimte,
reisinformatie, frequentie en prijs.

Sommige bedrijven richten zich op extra comfort, andere op zo veel mogelijk
stoelen om goedkopere reizen aan te bieden. Website Fernbusse.de probeert daar
uitsluitsel over te geven.

De klanten komen volgens de website niet per definitie uit de trein. Er blijkt
een eigen publiek voor de internationale bus te zijn.

Lanting richtte met drie andere touringcarbedrijven in Nederland en België een
consortium op dat vanuit Nederland lijndiensten uitvoert voor de nieuwe
ov-bedrijven die zelf vaak geen eigen bussen hebben.

Ze rijden onder meer naar Antwerpen en München. Veel extra werkgelegenheid
levert dat in Drenthe nog niet op. ,,We hebben in mei twee chauffeurs aangenomen
voor dit werk. De rest wordt door het bestaande personeelsbestand uitgevoerd.''

Muller verwacht wel dat de busmarkt zich verder uitbreidt. ,,We hebben zelf
onder meer routes vanuit Rotterdam onderzocht.'' Hij ziet 'intercitydiensten'
tussen Nederlandse steden ook wel zitten. Daar is voorlopig echter geen sprake
van, zegt Carlo Cahn van brancheorganisatie KNV Busvervoer. ,,Voor het opzetten
van een buslijn tussen bijvoorbeeld Groningen en Maastricht moeten alle
provincies op de route en de betrokken ov-bedrijven toestemming geven. Als dat
rond is, moet je de buslijn rendabel zien te maken. Maar studenten zullen niet
voor zo'n lijn kiezen zo lang ze met hun ov-studentenkaart met de trein
kunnen.''

LANGUAGE: DUTCH; NEDERLANDS"
164107302,2015-06-04T00:00:00,Stad 'gespaard' bij ontslagen TSN,989929011,Noordelijke Dagblad Combinatie / Dagblad van het Noorden,,RICHOLD BRANDSMA,,Regio; Blz. 26,,122,,"TSN Thuiszorg maakte vorige maand bekend dat 650 banen worden geschrapt, 1500
tijdelijke contracten worden niet verlengd en de salarissen van 4300 medewerkers
fors worden verlaagd.

GRONINGEN De ontslagen en loonsverlagingen bij TSN Thuiszorg hebben geen
gevolgen voor medewerkers en cliënten in de stad.

Forse ingrepen, voor SP-fractievoorzitter Jimmy Dijk reden schriftelijke vragen
te stellen aan burgemeester en wethouders.

B enWhebben contact gezocht met TSN. De organisatie maakte in dat gesprek bekend
dat er in de provincie Groningen ontslagen zullen vallen, maar dat medewerkers
in de stad Groningen hun baan houden. Het gaat om mensen met een vast contract.
Het is onduidelijk hoeveel tijdelijke contracten worden beëindigd.

LANGUAGE: DUTCH; NEDERLANDS"
164107303,2015-06-04T00:00:00,Meneer Stavasius wil nog wel 94 jaar,989929011,Noordelijke Dagblad Combinatie / Dagblad van het Noorden,,,,Regio; Blz. 28,,785,,"Hielke Stavasius Geboren 25 maart 1921 in Grijpskerk, weduwnaar sinds 1999,
woont in Groningen sinds 1950 Favoriete plek in de stad: de synagoge in de
Folkingestraat en het Stadspark Verwachting G1000: Ik denk dat er een hoop
meningen op tafel komen en dat we over een hoop hetzelfde denken Hij rent ze
niet meer op, de 41 treden naar zijn portiekwoning op drie hoog in Laanhuizen.

Het rennen is voorbij voor Hielke Stavasius (94), maar hij redt zich prima in
zijn flat zonder lift.

Vrijwel dagelijks gaat hij de deur uit, om boodschappen te doen op het
Overwinningsplein, vrienden op te Tienduizend inwoners van de stad Groningen
vonden een uitnodiging voor Burgertop G1000 in hun brievenbus.

Stadjers van alle soorten en maten, van alle gezindten en leeftijden, uit totaal
verschillende wijken.

Ruim vijf procent van de genodigden gaat serieus op de uitnodiging in en is
zaterdag van de partij. Aan het woord de oudste (94) en jongste (19) deelnemer.

zoeken, naar zijn dochter in Bodegraven te rijden, even naar zijn tuin te gaan -
het nabijgelegen Stadspark - of omeen dienst bij te wonen in de Immanuelkerk. En
er na afloop koffie te drinken en bekenden te treffen.

Daar houdt Stavasius van, met mensen praten. Met vrienden en vriendinnen. Of
neem de donderdag, dan komt er een medewerkster van Thuiszorg. Drie uur is ze
bij hem om het huis aan kant te helpen en Stavasius kijkt daar naar uit omdat ze
niet anders doen dan praten. ,,Praten met anderen vind ik het allermooiste,
alleen al omdat je op die manier een hoop kennis vergaart.''

Stavasius is een opgetogen man, iemand vanwie het leven nogwel 94 jaar mag
duren.

Hij is geboren en getogen in Grijpskerkwaar hij met zijn broer bij zijn ouders
woonde. Ze hadden het niet breed. Leer een vak, adviseerde zijn vader hem, een
vak is nooitweg.

In 1938 rondde hij de mts aan het Bernoulliplein af en kreeg een baan bij de
Provinciale Waterleiding. ,,Er was grote werkloosheid, dus het was een lot uit
de loterij.''

De oorlog volgde, zijn werkgever wist in eerste instantie te voorkomen dat zijn
personeel te werk werd gesteld in Duitsland. Toen dat in 1942 alsnog moest, dook
Stavasius onder. Hij leerde z'n meisje kennen, een boerendochter uit Hoogkerk.

Haar twee broers waren in Nederlands- Nederlands- Indië gelegerd waardoor
Stavasius zich na de bevrijding geroepen voelde om mee te helpen aan de
bevrijding van Nederlands-Indië. ,,Ik werd oorlogsvrijwilliger voor het bataljon
Groningen.'' Drie jaar lang, van 1945 tot 1948, zagen hij en zijn verloofde
elkaar niet. ,,We hebben veel geschreven! Door brieven leer je elkaar goed
kennen, omdat je op papier meer durft te zeggen.''

Wanneer zagen jullie elkaar terug?

,,Ik was met honderden andere vrijwilligers wekenlang onderweg terug naar huis.
Op een boot. Toen we bijna in Nederland waren, werd mijn naam omgeroepen. Wat
bleek: er stonden talloze bussen klaaromons allemaal thuis te brengen. En tussen
al die bussen op de kade stond één luxe auto. Van de Provinciale Waterleiding
Groningen, die mij kwamophalen.

Mijn ouders zaten in die auto en mijn meisje.''

U kon terecht bij de Waterleiding.

,,Ja, ik heb er tot mijn pensioen in 1983 gewerkt.''

En hoe is het u verder vergaan?

,,Goed. We zijn in 1950 getrouwd, hebben een jaartje bij iemand ingewoond en
trokken steeds meer richting Laanhuizen waar ik nu 50 jaar woon. In 1955 is onze
dochter geboren en een van haar vriendinnen is ook als een dochter voor ons. En
we hebben nog een heel speciaal familielid.

Een soort Spoorloos-verhaal is dat. We kregen op een gegeven moment een
telefoontje van iemand uit Zeeland die ons zocht. Hij zei dat hij de zoon was
van mijn zwager die in Nederlands-Indië was omgekomen.

We maakten een afspraak, mijn vrouw zag hem lopen en zag direct haar broer in
hem. In zijn houding, zijn postuur, alles.""

Wat is uw lievelingsplek in de stad?

,,De synagoge. Dat komt door de familie Israëls die in Grijpskerk naast ons
woonde en heel aardig was voor ons. Ze zijn omgekomen natuurlijk in de oorlog.
Uit een soort dankbaarheid en medegevoel voor hun ben ik graag in de synagoge.''

Wat vindt u van Groningen?

,,Ik komnooit met de auto in de stad, terwijl ik graag en veel rij. Mijn
rijbewijs is net weer met 5 jaar verlengd.

Ik ben verknocht aan de stad en pak met opzet elke zaterdagmiddag de fiets en
rij naar deVismarkt en de Ebbingestraat.

Ik wil aan de drukte gewend blijven.''

Wat zou u anders willen in de stad?

,,Dat mensen niet telefoneren als ze fietsen. En dat het beeldbepalende gezicht
van het station terugkeert.''

U klinkt als een gelukkig man.

,,Ja, ik wil nog wel een poosje door.

Vanochtend in het Stadsparkwas het prachtig! De rododendron bloeide, ik zag een
reiger. En vroegerwas niet alles beter!''

GRAPHIC: ,,Ik ben verknocht aan de stad.'' FOTO JAN ZEEMAN

LANGUAGE: DUTCH; NEDERLANDS"
164107304,2015-06-03T00:00:00,Woede over vertrekregeling Hefpunt,989929011,Noordelijke Dagblad Combinatie / Dagblad van het Noorden,,BAS VAN SLUIS,,In het Nieuws; Blz. 2,,663,,"ACHTERGROND AFKOOPSOM

Onethisch, niet te verkopen en schandalig. Tegen de regeling met een
oud-directeur van Hefpunt, dat de belastingen int van de drie noordelijke
waterschappen, gonst een breed gedragen afkeer. 'Conform de wet? Niet de
fatsoenswet.'

GRONINGEN Iedereen leek afgelopen weekendwel iets te vindenvan de regeling die
oud-directeur Alfred Huitema met het Hefpunt trof. Of het nou op sociale media,
een verjaardagsfeestje of tijdens de competitiewedstrijden tennis was: de
905.517 euro aan gemeenschapsgeld dat maximaal met de deal is gemoeid, kan op
veel afkeer rekenen. De ouddirecteur werd vorig jaar, na eerst te zijn
geschorst, ontslagen. Het dagelijks bestuur van Hefpunt sloot met hem een deal
die bekostigd moet worden door de drie waterschappen (en dus de
belastingbetaler). Hefpunt int de belastingen voor de waterschappen.

Het leidde tot grote maatschappelijke ophef. ,,Een deal conform de wet? Niet de
fatsoenswet'', liet een lezer weten.

Op de dag dat deze krant de overeenkomst openbaarde, plofte bij veel Drenten,
Groningers en Friezen de belastingaanslag van hetHefpunt op de mat. Of u even
een paar honderd euro wilt overmaken. Cynisch twitterden diverse noorderlingen
of ze misschien het rekeningnummer van de oud-directeur konden krijgen van het
Hefpunt. Dan wilden ze het bedrag zelf wel even overmaken.

Op internet circuleren inmiddels bezwaarschriften om een deel van het geld - het
deel van Hefpunt - terug te kunnen vorderen. Stadsblog Sikkom schreef er over en
het bezwaar tegen de aanslag is inmiddels duizenden malen gedeeld. Want betalen
voor schoon drinkwater en droge voeten is natuurlijk geen probleem.

Maar een duit in het zakje van het doorbetalen van het salaris van een
oud-directeur van Hefpunt, dat gaat veel mensen honderd stappen te ver.
Duizenden mensen hebben al een bezwaarschrift van internet afgehaald, blijkt uit
de teller van Sikkom. Op twitter laten mensen foto's zien van enveloppen met het
adres van Hefpunt erop. Het woord 'graaier' en 'graaicultuur' valt veelvuldig.

Wat veel mensen steekt is dat Hefpunt wordt betaald met publiek geld.

Slechts een enkeling neemt het voor Hefpunt op. Zij stellen dat het een
soortwachtgeld is, net zoals burgemeesters en wethouders daar recht op hebben.

Sinds april 2014 zitHuitema thuis.

Hij kreeg ontslag omdat het dagelijks bestuur van Hefpunt vond dat hij niet meer
de juiste man op de juiste plaatswas. Tot aan zijn pensionering krijgt hij zijn
salaris doorbetaald.

Dat zou de waterschappen Hunze en Aa's, Noorderzijlvest en Wetterskip Fryslân -
die dit moeten betalen - maximaal 905.571 euro kosten. Mocht Huitema nieuw werk
vinden, maar minder gaan verdienen dan bij Hefpunt, wordt dat uit die 9
tonaangevuld. Dit is volgens de regels van het ambtenarenrecht, benadrukt
Hefpunt.

Inmiddels roert de politiek zich ook. Landelijke politici trekken aan de bel. De
SP en PvdA hebben Kamervragen gesteld over de vertrekregeling van de
oud-directeur. Ze willen weten of de ontslagvergoeding teruggevorderd kanworden.
De lokale SP in Groningen suggereert dat geen zaken meer gedaan moeten worden
met Hefpunt.

Oud-bestuurder Roel de Jong van Wetterskip Fryslân is het daar niet mee eens.
Hij vindt dat de vergoeding van de Hefpunt-baas niet buitensporig hoog is. Het
voldoet aan alle landelijke regelgeving, zegt De Jong. Als lid van het dagelijks
bestuur van Hefpunt was hij nauw betrokken bij de hele gang van zaken.

De Jong is nu Statenlid voor de PvdA in Friesland.VolgenshemwasHuitema een
ambtenaar met een lange staat van dienst. De 905.517 euro wordt inderdaad
volledig opgebruikt alsHuitematot zijn pensionering werkloos blijft, laat De
Jong weten.

,,Er is helemaal niets verkeerd gegaan en Huitema heeft geen negen ton
meegekregen'', zegt PvdA'er De Jong. Vooralsnog heeft Huitema geen werk, getuige
zijn LinkedInprofiel.

Hoezo moet je zo veel geld meekrijgen?, stellen enkelen op sociale media. ,,Toen
ik werd ontslagen, kreeg ik helemaal niks. Nada'', reageert een lezer.

GRAPHIC: Inmiddels zijn al duizenden bezwaarschriften van internet gehaald. FOTO
SIESE VEENSTRA

LANGUAGE: DUTCH; NEDERLANDS"
164107305,2015-06-02T00:00:00,Uitbuiting wordt aangepakt,989929011,Noordelijke Dagblad Combinatie / Dagblad van het Noorden,,RICHOLD BRANDSMA,,Voorpagina; Blz. 1,,476,,"Vorige week bevestigde een rapport van de arbeidsinspectie dat Hongaarse
ijzervlechters worden uitgebuit bij de bouw van het Groninger Forumen de
Sontbrug.Onderaannemers huren ze in via een uitzendbureau.

De cao wordt aan de laars gelapt, waardoor de ijzervlechters per week ongeveer
200 euro salaris mislopen.

B en W willen voor de zomer een GRONINGEN De gemeente Groningen verwacht dat
bouwbedrijf BAM deze week duidelijk maakt hoe uitbuiting van buitenlandse
arbeiders op bouwplaatsen in de stad wordt aangepakt.

nota over hoe de gemeente in de toekomst met dit soort zaken omgaat.

Wethouders Paul de Rook (D66) en Roeland van der Schaaf (PvdA) maakten gisteren
duidelijk dat uitbuiting niet acceptabel is. Van der Schaaf zegt: ,,Ik weet niet
of het mogelijk is, maar je zou een uitzendbureau dat zoiets flikt eigenlijk een
aantal jaar van overheidsopdrachten uit moeten sluiten. Als stad investeren we
fors. Dat is goed voor de stad en de werkgelegenheid. Het is dan schandalig dat
mensen aan de onderkant onderbetaald worden.''

De Rook op zijn beurt sprak hoofdaannemer BAM op de kwestie aan. ,,We verwachten
dat BAM het oplost. Die is daarin ook niet afwijzend.

BAM zit hier ook niet op te wachten. De Sontbrug is hiermee negatief in
hetnieuws, maar juist bij dit project zijn afspraken over sociaal werkgeverschap
niet voor 100 maar voor 140 procent nagekomen.''

Naast het menselijk aspect heeft onderbetaling een ander negatief effect.

Bouwvakkers uit de regio, die wel cao-loon krijgen en dus 'duur' zijn, komen
niet aan de bak. Van der Schaaf en De Rook maken duidelijk datmet aannemers
harde afspraken worden gemaakt. ,,We spreken ze er keihard op aan als ze die
niet nakomen.''

Echt hard ingrijpen is echter lastig voor de gemeente.DeWet aanpak
schijnconstructies, die al lang wordt verwacht, biedt misschien kans om wel in
te grijpen. Door die wet komt de aansprakelijkheid meer bij de opdrachtgever te
liggen. ,,Hopelijk geeft die wet ons meer bevoegdheid in te grijpen. Maar de
echte opgave is maatregelen te bedenken waarmee je foutwillende bedrijven kunt
straffen dan wel uitsluiten.

Want ingrijpen willenwewel. Daar is geen angst voor. Het onrecht dat is

'Onrecht dat is aangedaan, moet hersteld. De overtreder gepakt'

aangedaan, moet hersteld. De overtreder gepakt.''

In Groningen staan grote bouwprojecten op stapel, zoals de aanpak van het
stationsgebied, de zuidelijke ringweg en het herstel van aardbevingsschade.

De ellende rond uitbuiting biedt als positieve kant dat in de aanbesteding nog
meer aandacht komt voor het opleiden en het aan werk helpen vanmensen uit de
regio en langdurig werklozen.

Rond de zuidelijke ringweg denkt De Rook zelfs aan een Zuidelijke Ringweg
Academie. Met Noorderpoort en Alfa-college wil de gemeente het gesprek aangaan
om mensen uit de onderkant van de arbeidsmarkt op te leiden en aan werk te
helpen.

LANGUAGE: DUTCH; NEDERLANDS"
164107306,2015-06-02T00:00:00,Opvang Het Kopland lijdt acht ton verlies,989929011,Noordelijke Dagblad Combinatie / Dagblad van het Noorden,,AREND VAN WIJNGAARDEN,,Regio; Blz. 22,,128,,"Dat verlies was ingecalculeerd, omdatHet Kopland vorig jaar een reorganisatie
heeft doorgevoerd waarbij personeel is ontslagen.

Die reorganisatie kostte bijna zeven ton.

Het Kopland kondigde in november vorig jaar aan 35 banen te GRONINGEN De
opvangstichting Het Kopland heeft vorig jaar een verlies geleden van bijna acht
ton.

schrappen en 1,5 miljoen euro per jaar te bezuinigen. Dit omdat de subsidies
dalen. De ingreep leidde tot kritische vragen in de gemeenteraad van Groningen.

Uit de jaarrekening blijkt nu dat Kopland 773.000 euro verlies leed in 2014 en
het jaar ervoor een verlies van 364.000 euro incasseerde.

Volgens een woordvoerder is Het Kopland financieel weer gezond.

,,We moesten onze kosten verlagen omdat de inkomsten ook daalden. Dat is
gelukt.''

LANGUAGE: DUTCH; NEDERLANDS"
164107307,2015-07-08T00:00:00,Technici zeer gewild in uitzendbranche,989929011,Noordelijke Dagblad Combinatie / Dagblad van het Noorden,,,,Economie; Blz. 8,,90,,"AMSTERDAM De werkgelegenheid voor uitzendkrachten is in de eerste helft van dit
jaar met 11 procent gestegen ten opzichte van dezelfde periode in 2014. De omzet
van uitzendbureaus lag 12 procent hoger dan in de eerste helft van 2014. Volgens
brancheorganisatie ABU is de inzet van technici met 23 procent gestegen, terwijl
de omzet met 20 procent omhoog kroop. In de administratieve sector was dat
respectievelijk 10 en 11 procent eninde industrie 6 en 7 procent. In de
technische sector was vorig jaar 25 procent meer uitzendwerk beschikbaar.

LANGUAGE: DUTCH; NEDERLANDS"
164107308,2015-07-08T00:00:00,Groningers doen afbouw in Harlingen,989929011,Noordelijke Dagblad Combinatie / Dagblad van het Noorden,,JAAP HELLINGA,,Economie; Blz. 8,,398,,"ACHTERGROND

Op 8 juni arriveerde het lege casco van de Acta Orion in Harlingen. Aan de kade
van de Nieuwe Vissershaven werken zich dagelijks 125 man in het zweet.

In november moet de Acta Orion, het 108 meter lange werkschip voor de offshore,
klaar zijn. Opdrachtgever Acta Marine in Den Helder wil de nieuwe aanwinst
inzetten bij de bouw van nieuwe windmolenparken op zee.

De tachtig opvarenden, bemanningsleden en windmolenbouwers, beschikken straks
over zestig hutten met eigen badkamers. Ze verblijven steeds enkele weken
achtereen op zee. De aannemer verliest zo geen tijd met heen en weer varen
tussen de vaste wal en de 'bouwput op zee'.

De Acta Orion heeft daarom ook een ziekenboeg, sauna, fitnessruimte, een heus
auditorium voor werkbesprekingen.

De Groninger hoofdaannemer CIG (Central Industry Group) liet de romp in het
Poolse Stettin bouwen.

Voor de afbouw kwamen ze in Harlingen terecht. Hoe dat zo kwam? ,,Ik ben zelf
een Harlinger'', vertelt directeur Feico Hoogeveen van CIG
Shipbuilding.Voorheenwerkte hij in Harlingen voor Abis Shipping, een
zusterbedrjif van CIG.

Die rederij verzorgde lange tijd zelf de afbouw van zijn nieuwe vrachtschepen.
Dat gebeurde aan dezelfde kade als nu. ,,Totdat ze zeiden: ben je nou een
rederij ofwerf?'', zegt Hoogeveen. Zo werd de scheepsbouwtak van CIG uitgebreid,
waar de Harlinger in november de leiding over kreeg. ,,Ikwerk dusnuin
Groningen.''

Hoogeveen zorgde er wel voor dat Harlingen als afbouwlocatie in beeld bleef.
Drie maanden na zijn aanstelling sleepte CIG Shipbuilding de eerste order
binnen: de bouw van het grootste schip uit de vloot van Acta Marine. ,,Dat is
wel aardig voor de werkgelegenheid in Harlingen'', stelt Hoogeveen.

Het gaat om zo'n vijftien onderaannemers, voor een deel uit Groningen.

Zo installeren De Gebroeders de Haan uit Hoogezand de airco, terwijl de
plaatsgenoten van Helmers de scheepsbetimmering voor hun rekening nemen. Ook
Cofely uit Roden is ingehuurd, maar er is ook Friese inbreng. Bijvoorbeeld van
het Maritiem Cluster Friesland in Warten.

Bakker Vakkeukens in Berlikum levert bovendien de keukentechniek.

Personeel van Piet Brouwer uit Urk doet de elektrotechniek.

,,Op dit moment zijn er elke dag zo'n 125 mensen in touw'', aldus Hoogeveen.
,,Ze zijn drieweken geleden begonnen. De hutjes, de machinekamer, alles moest er
nog in.''

Scheepsromp uit Polen, interieur uit Noord-Nederland

GRAPHIC: De lunch zit er weer op, de mannen lopen weer naar het schip. FOTO LC

LANGUAGE: DUTCH; NEDERLANDS"
164107309,2015-07-08T00:00:00,Drugs worden ook in Argentinië normaal,989929011,Noordelijke Dagblad Combinatie / Dagblad van het Noorden,,YNSKE BOERSMA,,In het Midden; Blz. 10,,1373,,"De narcohandel wint terrein in Argentinië.

Verarmde stedelijke zones worden overgenomen door drugsbendes, met toenemende
criminaliteit, geweld en sociale problemen als gevolg.

CÓRDOBA 'Ga er niet heen. Ze vermoorden je'', waarschuwen de Cordobeses iedereen
die een kijkje wil nemen in La Quinta, de beruchtste narcobuurt van het
Argentijnse Córdoba, met anderhalf miljoen inwoners de tweede stad van
Argentinië en het knooppunt voor cocaïnesmokkel vanuit Bolivia naar andere grote
Argentijnse steden. 'Ze' zijn de narco's en hun netwerk van soldados: jargon
voor het legertje buurtjongens dat voor de drugsbendes in La Quinta en een
twintigtal vergelijkbare buurten in Córdoba werkt.

De veelal nog minderjarige jongens houden de wacht op straat, bezorgen drugs of
bemannen de 'kiosken' van waaruit drugs als cocaïne, marihuana en
amfetaminenworden verkocht. Conflicten, van bendeafrekeningen tot handelsruzies,
worden in de regel opgelost met kogels.

,,Meestal schieten ze in het been, als waarschuwing'', zegt buurtwerker Mariano
Oberlin (41) tijdens een rondleiding door La Quinta, een troosteloze verzameling
eenvoudige lage huisjes, uitgebrande autowrakken en hier en daar een
krottenwijkje, naast clandestiene vuilnisbelten.

,,Maar geregeld valt er ook een dode.

Soms wel drie in een maand.''

Drugshandel is een groeiend probleem in Argentinië. Vooral de laatste tien jaar
namen zowel export en verkoop als het gebruik van drugs sterk toe. Daarbij
worden in toenemende mate drugs geproduceerd in zogenoemde cocinas,
'keukens'waar cocapasta wordt bewerkt tot cocaïne en crack. Een deel daarvan
verdwijnt via de havens van Buenos Aires en Rosario naar Europa en deVerenigde
Staten. De rest is voor eigen consumptie.

Tot begin deze eeuw gold Argentinië vooral als doorvoerland voor buitenlandse
drugskartels op de route naar Europa. In de jaren negentig nam ook de
binnenlandse vraag naar cocaïne en marihuana toe.Hetwas echter pas na de crisis
van 2001 dat de drugshandel tot volle bloei kwam. Mexicaanse en Colombiaanse
drugskartels zagen zich door de harde aanpak van de narcohandel in eigen land
genoodzaakt hun routes te verleggen, vooral naar Brazilië en Argentinië. Beide
landen grenzen aan coca- en marihuanaproducerende landen, hebben grote
internationale havens en een economische infrastructuur die geschikt is voor
witwaspraktijken.

Met het toenemen van de handel nam ook de aanwezigheid van buitenlandse
drugsorganisaties toe.

,,De havens ten westen van Buenos Aires, inclusief Rosario, worden gecontroleerd
door de Colombianen; Mexicanen zijn de baas in het noorden van Buenos Aires; de
Bolivianen smokkelen vanuit het noorden en controleren Salta, en de Peruanen
doen hetzelfde vanuit de provincie Jujuy, tot aan Bajo Flores in Buenos Aires'',
zegt directeur Claudio Izaguirre van de Association Argentina Antidrogas in de
Argentijnse krant Clarín. ,,En de tussenpersonen zijn vaak Argentijnen.''

Argentinië dankt de opmars van de drugsbazen aan meer dan alleen geografie. In
de praktijk blijken de narco's relatief ongestraft hun gang te kunnen gaan. Het
onderzoek van justitie beperkt zich hoofdzakelijk tot gebruikers en de kleine
dealers, de allerlaatste schakels in de drugsketen.

Slechts zo'n 3 procent van alle drugsgerelateerde onderzoeken was gericht op de
narcohandelaren, zo

'Ik zie jongens van acht jaar hun eerste joint roken'

blijkt uit recente cijfers van de Argentijnse justitie.

,,Alleen gebruikers en kleine verkopers van drugs worden opgepakt en
veroordeeld.Derest vande drugsketen, waar de drugs vandaan komen en waar het
geld heengaat, wordt niet onderzocht'', zegt journalist Juan Federico, die een
boek schreef over de narcohandel in Córdoba.

,,Zo is het sinds 1989 in slechts vijf witwaszaken tot een uitspraak gekomen.''

De opmars van de narcohandel is vooral zichtbaar in de steden, waar de
drugsbendes zich installeren in arme, gemarginaliseerde wijken. In Córdoba
worden inmiddels 23 van de 380 buurten beschouwd als 'gecontroleerd door
narco's', volgens een onderzoek van het Observatorio Seguridad Ciudadana de
Córdoba, een ngo (niet-gouvernementele organisatie) die de veiligheid in de
provincie onderzoekt. In nog eens veertig buurten is de narcohandel in opkomst.

De handel leidt ook tot grote sociale problemen. ,,Ik zie jongens van acht hun
eerste joint roken'', zegt Oberlin, die eenwerkplaats voor jongeren runt in
Maldonado, een van de vijf buurten van La Quinta.

,,Zeventig, tachtig procent van de jongeren gebruikt drugs. Maar nog
schadelijker is de handel, die op zijn beurt criminaliteit en bendeoorlogen
veroorzaakt. Wanneer de jongens daarbij betrokken raken, is het heel moeilijk
daaruit te komen.''

In de zes jaar dat Oberlin in Maldonadowerkt, heeft hij de drugsbendes
geleidelijk de buurt zien overnemen.

De armoede en werkloosheid in buurten als deze zijn sinds de Argentijnse
schuldencrisis in 2001 hoog gebleven. Veel jongeren stoppen voortijdig met
school. Oberlin: ,,De drugshandel is een uitweg.''

Daarbij voorzien de narco's in wat Oberlin 'sociale netwerken' noemt.

,,Ze paaien de bewoners met een feestje hier, een nieuw dak op het huis, shirts
voor het voetbalteam. In feite betekenen ze meer voor de buurt dan de
overheid.''

Sterker, volgens vele stemmen (buurtbewoners, journalisten, onderzoekers) is
dezelfde overheid in sommige gevallen actief betrokken bij de handel. De
corruptie varieert van politieagenten die steekpenningen aannemen tot directe
financiering van politieke partijcampagnes met drugsgeld.

Zo zouden in 2007 verschillende politieke campagnes, waaronder die van president
Cristina Kirchner, zijn gesponsord door dezelfde farmaceuten die van
efedrinehandel met Mexicaanse drugskartels worden verdacht. Een onderzoek loopt
nog.

In Córdoba is de link tussen narco's en de autoriteiten nog directer, onthulde
het lokale onderzoeksjournalistiekprogramma ADN in een serie.

Zo vertelde een voormalige informant van de lokale antidrugseenheid hoe de
politie niet alleen samenspande met de narco's, maar ook delen van ingenomen
drugs achterhield om door te verkopen.

Kort daarnawerdende chef vande eenheid en nog vijf agenten aangehouden.

Aanvankelijk hield de provincieregering de politietop de hand boven het hoofd,
maar de publieke verontwaardiging daarop was zo groot dat de chef van de politie
en de provinciale minister van Veiligheid hun aftreden aankondigden.

Waar de politie de klappen opvangt, gaat de politiek doorgaans vrijuit. In een
vervolgaflevering van ADN zien we hoe een oud-parlementslid en functionaris van
regeringspartij Partido Justicialista, Liliana Juncos, een dubbelleven blijkt te
leiden als drugsbazin. Undercovers voorzien van verborgen camera's presenteerden
zich als dealers bij het huis van Juncos, die nietsvermoedend voor de camera
onderhandelt over een cocaïnedeal.

Het was niet de eerste keer dat Juncos, een vertrouwelinge van
provinciegouverneur José Manuel de la Sota, werd gelinkt aan drugshandel.

Al voor haar aantreden als parlementslid in 2003 stond ze terecht voor
betrokkenheid bij heroïnesmokkel.

Daarbij staan haar ex-man, zoon en stiefzoon bekend als grote drugsdealers in
Córdoba. In 2010 werd ze gelinkt aan de moord op een meisje van vier in dezelfde
buurt, wier moeder drugs zou hebben verkocht voor Juncos.

Tot een veroordeling kwam het

'Meestal schieten ze in het been, als waarschuwing'

nooit, ook niet nadat Juncos in 2007 werd betrapt op het uitdelen van choripan y
porro (worstenbroodjes en marihuana) om stemmen te werven voor regeringspartij
PJ in La Quinta. ,,Daar zie je de belangrijkste link tussen narco's en
politiek'', zegt journalist Federico. ,,De punteros vormen de schakel tussen de
politieke macht, de buurt en de narco's. De puntero verzekert de partij van
stemmen, met geld van de narco's.

In ruil daarvoor kijkt de politiek de andere kant uit.''

,,Alle instituties zijn betrokken, daar is geen twijfel over mogelijk'',
bevestigt Alejandra Oliva van het Observatorio de Seguridad Ciudadana en tot
voor kort vervangend minister van Veiligheid, een post die ze gedesillusioneerd
verliet. ,,Er is geen overheidsbeleid of onderzoek van de justitie om de handel
aan te pakken.

Drugshandel is de winstgevendste business ter wereld. Het komt niemand goed uit
er iets aan te doen.''

GRAPHIC: La Quinta is de beruchtste narcowijk in Córdoba, de tweede stad van
Argentinië. Een leegertje jongens uit de buurt, de soldados, werkt er voor de
grote drugsbendes. FOTO'S VIA LA VOZ DEL INTERIOR

LANGUAGE: DUTCH; NEDERLANDS"
164107310,2015-07-08T00:00:00,Het gelijk van Henk de Haan over Griekenland,989929011,Noordelijke Dagblad Combinatie / Dagblad van het Noorden,,KOOS BIJLSMA,,Mensen; Blz. 14,,600,,"OPINIE

Veertien jaar geleden sprak toenmalig CDA-Kamerlid Henk de Haan (74) uit
Lettelbert zich uit tegen de euro. Met slechts de steun van CDA, ChristenUnie en
SGP was hij indertijd een roepende in de woestijn. Hoe kijkt hij terug?

Hoe is het om veertien jaar na dato je gelijk te halen?

,,Het zijn voornamelijk de nieuwsmedia met een goed geheugen die me hieraan
herinneren. Ik ben ijdel genoeg om het leuk te vinden. Maar ik ben niet van het
soort dat hiervan naast zijn schoenen gaat lopen. Eigenlijk was ik allang
vergeten dat ik in 2001 namens mijn partij een motie indiende waarin ik heb
bepleit om Griekenland buiten de euro te houden. Ruim drie jaar geledenwerd ik
hieraan voor het eerst herinnerd toen ik nog een keertje op het Binnenhof moest
zijn.''

Wat dreef u indertijd om Griekenland te willen weren?

,,Bij lange na voldeed dit land toentertijd niet aan de voorwaarden waaraan
eurolanden moesten voldoen.

Als een van de eisen geldt dat het financieringstekort op de rijksbegroting
hooguit 3 procent mag bedragen.

Ik wist dat Griekenland tot voor kort op een tekort van ruim 8 procent zat. Op
papier stond wel 3 procent, maar dat was een cosmetisch cijfer.Want over het
terugbrengen van het tekort met 1 procent doet een land in de praktijk een jaar
of vier. Ik herinnermedat ik destijds een Griekse collega heb gebeld die ik
kende uit de tijd dat ik op de faculteit in Groningen nog economie doceerde.

Hij lachte hartelijk toen ik hem die 3 procent voorlegde. Hij reageerde met:
'Dat kan nooit'. Om erbij te zeggen: ''t Is Griekenland hè?'""

Hoe verklaart u dat u er niet in slaagde toenmalig minister Zalm ervan te
overtuigen dat het Griekse avontuur onverantwoord was?

,,Nog altijd heb ik Gerrit Zalm heel hoog. Met Jelle Zijlstra zie ik hem als een
van de beste ministers van Financiën uit de geschiedenis. Ik denk dat hij in die
tijd was gebonden aan

'Rampspoed die het land overkomt treft vooral de gewone Griek'

afspraken die de toenmalige premier Wim Kok in de Europese Raad met de
EU-partners had gemaakt.

Voordien had Griekenland een kolonelsregime.

Dat het hier eindelijk tot een democratie was gekomen, hebben Kok en de andere
Europese leiders willen honoreren, vermoed ik.''

Afgelopen zondag sprak een meerderheid van de Griekse bevolking zich uit tegen
verdere bezuinigingen.

Had u dat verwacht?

,,Ik hoopte op een andere uitslag. Als Griekenland er alsnog niet uitkomt met
Europa is de ramp voor de gewone Griek niet te overzien. Je zult maar werkloos
zijn of gepensioneerd en je krijgt geen geld meer overgemaakt doordat de banken
failliet zijn. Kijk, de Grieken die wat beter in de slappewas zitten, hebben hun
geld allang op een bank in het naburige Italië of Macedonië gezet.

Maar het armere deel van de bevolking draait op voor de puinhoop die de
regeringen hier hebben achtergelaten.''

Hoe zou Griekenland er voor hebben gestaan als de euro hier nooit was ingevoerd?

,,Voordien konden de Grieken een eigen monetair beleid voeren. Door naar
believen de drachme te laten devalueren konden ze hun export stimuleren. Qua
welvaart had Griekenland er zonder euro waarschijnlijk beter voorgestaan. Ook
voor Europa was dit beter geweest. Want als de eurocrisis in dit land leidt tot
nog meer chaos in Griekenland lopenwe het risico dat dit deel van Zuidoost-
Europa verwordt tot een brandhaard, waarbij de kans aanwezig is dat de kwetsbare
democratie van het land in gevaar komt en de Russische leider Poetin hier ook
nog eens poot aan de grond krijgt. Daarvoor is vooral Amerika zeer beducht.
Daarom is het vurig te hopen dat Europa er alsnog uitkomt met de Grieken.''

GRAPHIC: Oud-Kamerlid Henk de Haan thuis in Lettelbert. FOTO REYER BOXEM

LANGUAGE: DUTCH; NEDERLANDS"
164107311,2015-07-08T00:00:00,Jongeren brouwen in Emmen een Veteraan,989929011,Noordelijke Dagblad Combinatie / Dagblad van het Noorden,,GERT MEIJER,,Regio; Blz. 24,,304,,"Het bier is afkomstig van de eerste microbrouwerij in Emmen en - na Maallust in
Veenhuizen - de tweede in Drenthe. De Veteraan dus, omdat er een ex-soldaat in
het groepje van vier brouwers zit. Allemaal (ex-)medewerkers van café De
Brasserie in Emmen, die op een goede dag besloten dat ze zelf ook wel eens een
lekker biertje wilden brouwen. Vertelt EMMEN Ergens in augustus, op een groot
speciaalbierfestival in Berlijn, is straks zomaar 1500 liter bier uitEmmente
drinken. Drie soorten Veteraan, van blond via dubbel naar tripel. Van 6 via 7
naar 9%.

Jens Dobbinga (23) uit Zweeloo, student commerciële economie in Groningen, maar
nu vooral in de weer op het industrieterrein in Emmen.

De pannen en ketels staan in een ruimte van Rein van der Veen, die met zijn
re-integratiebedrijf contact heeft met het UWV en zo de deels werkloze jongeren
op het spoor kwam. Hij leert de brouwers dat ze een echte baan hebben enomnegen
uur beginnen. En dan niet gelijk aan het bier gaan? ,,We moeten natuurlijk wel
af en toe proeven want we zijn onze bieren nog aan het finetunen.

Hij moet nog wat onderscheidender worden'', vindt Dobbinga.

Naast de traditionele - louter natuurlijke - ingrediënten als water, gerst, hop
en mout gaat er ook honing en koriander is. Dat water is trouwens ongezuiverd,
want de zandgrond van Emmen levert perfect water op.

Behalve naar Berlijn gaat er in augustus ook een hoeveelheid bier naar café De
Brasserie en slijterij Gerrit van den Bos. Later volgen anderen.

,,We hebben nu zo'n tien cafés en slijterijen in de regio en de Mitra is ook
geïnteresseerd'', zegt Dobbinga.

Voorlopigwordt het bier alleen in flesjes geleverd, later mogelijk ook in
fusten. En wanneer hij nou echt tevreden is? ,,Als mensen hier proeven,
zichtbaar genieten, het glas leeg drinken en dan zeggen: 'Doe me er nog maar
eentje'.''

GRAPHIC: Jens Dobbinga (links) proeft met Rein van der Veen een biertje. FOTO
JAN ANNINGA

LANGUAGE: DUTCH; NEDERLANDS"
164107312,2015-07-07T00:00:00,Fresenius Hemocare schrapt 120 banen,989929011,Noordelijke Dagblad Combinatie / Dagblad van het Noorden,,JOHN GEIJP,,In het Nieuws; Blz. 2,,404,,"EMMER-COMPASCUUM Fresenius Hemocare in Emmer-Compascuum, fabrikant van
bloedtransfusiesystemen, schrapt 120 van de 320 banen.

Reden is dat het Duitse moederconcern FreseniusKabi de productie van bloedzakken
verplaatst naar een vestiging in Tsjechië,waar de productiekosten lager liggen.

,,De marktomstandigheden laten Fresenius geen andere keuze'', stelt
vestigingsdirecteur Jelmer Dijkstra.

De vraag naar bloedzakken loopt volgens hem terug en de prijs staat door de
hevige internationale concurrentie onder druk.

,,Een hele domper'', zo noemt FNV-bestuurder Ron Vos het bericht.

Drie jaar geleden ging het personeel na lange strijd tussen directie en
vakbonden akkoord met het verlies van zestig arbeidsplaaten en een versobering
van arbeidsvoorwaarden.

Die maatregelen waren vastgelegd in een strategisch plan NewEco.

Dat moest volgens vestigingsdirec

FNV-bestuurder Vos: We gaan er met gestrekt been in

teur Dijkstra worden uitgevoerd om te voorkomen dat het moederconcern de fabriek
geheel of gedeeltelijk zou sluiten.

Volgens Dijkstra heeft het bedrijf zich sindsdien goed ontwikkeld.

,,Maar de buitenwereld staat niet stil.

Door de toename vanhet aantal kijkoperaties gaat er bij patiënten die een
ingreep ondergaan, veel minder bloed verloren. Daardoor wordt er minder bloed
gedoneerd en zijn er minder bloedzakken nodig.''

Behalve de krimpende markt heeft Fresenius bovendien te maken met belangrijke
concurrenten, aldus Dijkstra.

Vos noemt het 'heel frustrerend' dat er ondanks de offers van het personeel toch
werkgelegenheid uit Emmer-Compascuum verdwijnt. De vakbondsman: ,,Wat mij
betreft gaan we er met een gestrekt been in.''

Het bedrijf zegt in nauwe samenwerking met de ondernemingsraad en de vakbonden
de gevolgen voor de getroffen werknemers zo veel mogelijk te beperken. Het
bedrijf wil bovendien in samenwerking met de Nederlandse regering en andere
bedrijven onderzoeken of er op het complex nieuwe werkgelegenheid kan worden
gecreëerd. Volgens Dijkstra bestaan daar nog geen concrete ideeën voor.

De vestiging legt zich nu toe op de productie van systemen waarmee deeltjes uit
het bloed kunnen worden verwijderd. Die kunnen volgens Fresenius Kabi nog wel
tegen concurrerende kosten in het Drentse bedrijf worden gemaakt.

Burgemeester Cees Bijl van Emmen is teleurgesteld over het banenverlies.

,,Wij leven mee met de 120 medewerkers die vandaag te horen hebben gekregen dat
zij hun baan verliezen.""

LANGUAGE: DUTCH; NEDERLANDS"
164107313,2015-07-07T00:00:00,Ontslagen grootverdiener moet snel weer aan de bak,989929011,Noordelijke Dagblad Combinatie / Dagblad van het Noorden,,,,Economie; Blz. 8,,164,,"ROTTERDAMWie ontslagenwordt en een hoog salaris ontving, moet meer haast maken
met het vinden van een nieuwe baan dan iemand met een laag inkomen.

Sinds 1 juli zijn de regels omtrent ontslagvergoedingen, voortaan
transitievergoeding genaamd, en WW-uitkeringen aangescherpt. Zo bedraagt de
maximale vergoeding 75.000 euro of één jaarsalaris voor hogere inkomens.

Aon Hewitt onderzocht hoe lang mensen met verschillende leeftijden en
arbeidsjaren vooruit kunnen met hun uitkering en ontslagvergoeding.

Uit het onderzoek blijkt bijvoorbeeld dat een 40-jarige met vijftien dienstjaren
en een inkomen van minder dan 48.000 euro gemiddeld nog bijna 2,5 jaar rond kan
komenna zijn ontslag. Als diezelfde werknemer een inkomen heeft van 150.000
euro, kan hij slechts vijftien maanden vooruit.

Bij het onderzoek is uitgegaan van een WW-uitkering van 75 procent van het
laatste inkomen en een volledig gebruikte ontslagvergoeding.

De maximale hoogte van een uitkering bedraagt 36.000 euro per jaar.

LANGUAGE: DUTCH; NEDERLANDS"
164107314,2015-07-07T00:00:00,Slecht nieuws,989929011,Noordelijke Dagblad Combinatie / Dagblad van het Noorden,,John Geijp,,Mensen; Blz. 14,,305,,"COMMENTAAR

Slecht nieuws voor de regio Emmen: bij de fabrikant van bloedtransfusiemiddelen
Fresenius Hemocare verdwijnen 120 van de 320 banen. Reden is de afnemende vraag
naar bloedzakken als gevolg van nieuwe operatietechnieken, waarbij minder bloed
verloren gaat.

Er is nog voldoende aftrek om de productie voort te zetten, maar het Duitse
moederconcern Fresenius Kabi concentreert die in Tsjechië. Zoals zo veel
internationale concerns verplaatst het de arbeid naar de plek waar die het
goedkoopst is. Bij het streven naar een zo hoog mogelijke winst passen geen
andere overwegingen dan de productiekosten.

Voor de werknemers van Fresenius Hemocare is dat te meer een hard gelag. Drie
jaar geleden slikten ze na een keiharde strijd tussen bonden en directie een
strakker werkrooster, soberder arbeidsvoorwaarden en - ook toen het schrappen
van zestig fte's.

Dat zou voorkomen, zo beloofde het bedrijf, dat Fresenius Hemocare geheel of
gedeeltelijk uit Emmer-Compascuum zou verdwijnen.

Die belofte heeft het bedrijf niet kunnen waarmaken.

Fresenius Hemocare wil nu onderzoeken of het op zijn fabrieksterrein nieuwe
werkgelegenheid kan creëren. Toen de 'bloudfabriek' in 2011 zijn 30-jarig
bestaan vierde, deed het dat nog met vijfhonderd werknemers. Met rede voelt het
concern nu de maatschappelijke druk om de regio voor het verlies aan
werkgelegenheid te compenseren.

Nadat Philips had aangekondigd zijn fabriek in Emmen te sluiten, besloot de
mulitinational alsnog mee te zoeken naar de mogelijkheden om de werkgelegenheid
te behouden. Dat deed ze onder druk van een effectieve Drentse lobby, die
Philips op zijn maatschappelijk verantwoordelijkheid wees. De regio heeft alle
reden om met diezelfde druk erop te zien dat ook Fresenius Hemocare ernst maakt
met zijn intenties om nieuwe banen te scheppen.

@ hoofdredactie@dvhn.nl

LANGUAGE: DUTCH; NEDERLANDS"
164107315,2015-07-06T00:00:00,Terrorist Sousse was werkzaam in toerisme,989929011,Noordelijke Dagblad Combinatie / Dagblad van het Noorden,,,,Wereld; Blz. 6,,225,,"TUNIS Seifeddine Rezgui, de 24- jarige student die ruim eenweek geleden een
aanslag pleegde op een strand in de Tunesische badplaats Sousse was werkzaam in
de toerismesector.

De schutterwerkte in de animatie in toeristenoorden. Hijwerd in Libië getraind
als terrorist. Rezgui werd na de moordpartij die hij aanrichtte door de politie
doodgeschoten.

De Tunesische president Beji Caïd Essebsi heeft voor een periode van dertig
dagen de noodtoestand uitgeroepen.

Dat geeft de regering meer bevoegdheden om naar eigen inzicht de openbare orde
te handhaven, bijvoorbeeld door samenscholingen te verbieden. Bovendien krijgt
het leger en de politie de mogelijkheid sneller naar de wapens te grijpen.

De Tunesische veiligheidsdiensten kregen na de aanslag in Sousse veel kritiek
over zich heen, omdat de schutter een half uur lang vrijwel ongehinderd
slachtoffers kon maken. De aanslag betekent een enorme klap voor de economie van
het Noord-Afrikaanse land, dat een hoge werkloosheid kent.

De werkloosheid onder relatief goed opgeleide jongeren was een van de redenen
dat in december 2010 een opstand tegen de autoritaire president Zine el-Abidine
Ben Ali losbarstte. Dat de laatste keer dat in Tunesië de noodtoestand werd
afgekondigd. Ben Ali ontvluchtte zijn land in januari 2011.

De noodtoestand van destijds werd officieel pas in maart 2014 opgeheven.

LANGUAGE: DUTCH; NEDERLANDS"
164107316,2015-07-06T00:00:00,'Het was echt kiezen tussen slecht en slechter',989929011,Noordelijke Dagblad Combinatie / Dagblad van het Noorden,,BOB VAN HUËT,,Wereld; Blz. 6,,803,,"Het referendum dat gisteren is gehouden over de schuldencrisis verdeelt de
Grieken tot op het bot.

ATHENE Een gekromde bejaarde met een stok sleept zich stapje voor stapje het
stembureau binnen. Zijn vrouw houdt zijn andere hand vast.

Het echtpaar moet wachten. Binnen staat een nog oudere man al zo lang achter het
blauwe gordijntje dat de leden van het stembureau ongerust worden. ,,Gaat het
goed, meneer?''

Het tafereel maakt de vroege kiezers in district 1502, in de Atheense wijk
Ilissia, zichtbaar ongemakkelijk.

De man achter het gordijntje heeft 'ja' gestemd, zegt zijn dochter.

Haar vader zal er vanavond niet beter door slapen, want de eerste peilingen
geven aan dat de nee-stemmers winnen.

,,We moesten echt kiezen tussen slecht en slechter'', zegt een man die uit het
stembureau komt. De kiezers hebben uiteindelijk 'nee' gezegd tegen 'het
ontwerpakkoord dat door de Europese Commissie, de Europese Centrale Bank en het
Internationaal Monetair Fonds in de eurogroep van 25 juni naar voren is
gebracht', zoals het ingewikkeld was geformuleerd. En dat was nog maar het
eerste deel van de gecompliceerde referendumvraag, die in het Grieks 72 woorden
telde.

Stemtegen, zo luidde het dringende advies van de regeringscoalitie van de
links-radicale Syriza-partij van premier Alexis Tsipras. Diens minister van
Financiën Yanis Varoufakis sprak zelfs van terrorisme van Brussel en dreigde af
te treden bij een overwinning van de ja-stemmers.

Varoufakis kan dus aanblijven.

Vasilis Papaioannou (66) heeft de hele dag buiten het stemlokaal gezeten.

Om de paar uur gaat hij binnen kijken naar de opkomst. Uiteindelijk is die dik
boven de 60 procent. De nee-sticker op zijn overhemd verraadt zijn standpunt.
Papaioannou is een van de Syriza-kopstukken in de wijk en kijkt toe of alles
volgens de regels verloopt. ,,We winnen: 55 procent'', had hij vooraf voorspeld.

Hij lijkt er niet ver naast te zitten.

Maar nu? ,,Ik hoop op veranderingen, maar veel mensen zijn bang dat het allemaal
niets uithaalt.We vechten tegen banken.''

Papaioannou hoopt dat links bescheiden zal zijn in de feestvreugde.

,,Het probleem is dat we erg veel radicale jongeren in de gelederen hebben.

Vol idealen, niet ervaren, compromisloos.

Sommigen hebben zelfs nog nooit gestemd. Ze zetten wel de toon.''

Ilissia is het arme zusje van de nabijgelegen wijk Hilton, achter het
gelijknamige hotel, en huisvest een goede doorsnee van de hoofdstedelingen; 37
procent van de wijk stemde bij de parlementsverkiezingen van begin dit jaar op
Syriza. Dat was opmerkelijk, aangezien gematigde partijen hier altijd het
thuisvoordeel hadden.

In de buurtsupermarkt baalt de caissière dat ze niet naar haar geboorte- eiland
Kreta kon omte stemmen.

Ze is 24 jaar oud, gediplomeerd accountant en spreekt goed Engels, maar ander
werk dan het scannen van barcodes heeft ze niet kunnen vinden. De meeste van
haar vrienden zijn werkloos, geëmigreerd of denken aan vertrekken. Ze kent
niemand van haar generatie die 'ja' stemt.

'Veel mensen zijn bang dat het allemaal niets uithaalt'

De Griekse heldOdysseus stond in de oudheid al voor de verschrikkelijke keus
toen hij een gevaarlijk nauwe zeedoorgang moest passeren.

Moest hij zichzelf en zijn bemanning laten verslinden door het zeemonster Scylla
of in de diepte laten zuigen door de niet minder verschrikkelijke Charybdis?

Anno 2015 heeft Scylla voor menigeen de kop van eurogroepvoorzitter Jeroen
Dijsselbloem en is Charybdis de rebellenclub van premier Tsipras, die volgens
verbitterde jastemmers het hele land mee de diepte intrekt. Dijsselbloem had
zich wat barmhartiger mogen tonen, zegt een kiezer. ,,We zijn aan het
verdrinken.

En wat doet hij? Hij biedt hulp op voorwaarde dat we over drie maanden een nier
afstaan.''

In het laatste referendum, dat de Grieken in 1973 voorgelegd kregen, moesten ze
kiezen tussen monarchie of republiek. Ze kozen voor het laatste, met een
overweldigende meerderheid van 78 procent. Nu is het land vooral verdeeld.

Velen stemmentactisch en bekennen niet echt kleur. Voor veel kiezers jonger dan
veertig, vooral vrouwen, die in de steden wonen, is de maat vol: zijwensen geen
concessies meer te doen. Ze hebben niets meer te verliezen na alle vorige
bezuinigingen en ontslagen. Daar tegenover staan de vijftigplussers die ook
lijden, maar vaak wel een appeltje voor de dorst hebben en banger zijn voor een
toekomst buiten de Europese Unie.

Het platteland denkt overwegend conservatief en vreest de communisten van
weleer. ,,Dit referendum was veel te ingewikkeld voor gewone mensen'', zegt een
man op een terras vlakbij het stembureau, waar het tellen van de stemmen
inmiddels is begonnen. ,,We moesten stemmen over een Europees voorstel van twee
weken geledenwaarvoor de regering is weggelopen maar wat niet het laatste bod
was. Niemand weet wat er echt op tafel lag.''

GRAPHIC: Een inwoonster van Athene verlaat het stemhokje. FOTO AFP

LANGUAGE: DUTCH; NEDERLANDS"
164107317,2015-07-06T00:00:00,Participatiewet,989929011,Noordelijke Dagblad Combinatie / Dagblad van het Noorden,,"Winschoten, Wil van der Lelie",,Mensen; Blz. 14,,140,,"BRIEVEN

Brieven mogen 170 woorden lang zijn en moeten zijn voorzien van naam en adres.
De redactie behoudt zich het recht voor brieven in te korten. Lezersredactie,
Postbus 60, 9700 MC Groningen of lezersbrieven@dvhn.nl

De gemeente Oldambt ziet mogelijkheden 30 jongeren in Duitsland aan het werk te
krijgen als ijzervlechter.

Een nobel streven, maar er is wel een ton nodig om de jongelui per bus naar hun
werkplek te vervoeren.

De gemeente schuimt alle subsidiepotjes af. Een voor de hand liggende oplossing
ziet men over het hoofd. De Participatiewet vraagt van mensen met een uitkering
een maatschappelijke bijdrage te leveren in de vorm van vrijwilligerswerk.

Werkloze chauffeurs kunnen het vervoer van de jongeren met kennis van zaken
verzorgen.

De kosten zijn te verwaarlozen.

Het probleem is elegant opgelost met alleen maar winnaars.

LANGUAGE: DUTCH; NEDERLANDS"
164107318,2015-07-06T00:00:00,Tichelaar,989929011,Noordelijke Dagblad Combinatie / Dagblad van het Noorden,,"Haulerwijk, Heine Hut",,Mensen; Blz. 14,,119,,"Dus meneer Tichelaar, u beweert dat met uw argumenten voor een fusie van de
Drentse en Overijsselse waterschappen de veiligheid van de burger en bedrijven
beter gewaarborgd is? Al de jaren dat dit nog zelfstandige waterschappen waren,
is er geen veiligheid geweest?

Dit lijkt mij nogal kras.

Werkgelegenheid telt voor u - als Rijksheer - in dit geval niet! Beetje bij
beetje komt naar voren dat PvdA'ers salonsocialisten zijn. Van iemand die zich
PvdA'er noemt mag ook in dit geval worden verwacht dat u voor werkgelegenheid
gaat en niet voor zogenaamde efficiëntie middels groot, groter en grootst.
Bewezen is dat samenvoegingen lang niet altijd efficiënter werken. Ik zou
zeggen: Statenleden houdt voet bij stuk!

LANGUAGE: DUTCH; NEDERLANDS"
164107319,2015-07-04T00:00:00,"[van de gebruikers, ofwel de eilanders. Ook Harry i...]*",989929011,Noordelijke Dagblad Combinatie / Dagblad van het Noorden,,,,Weekend; Blz. 6,,986,,"van de gebruikers, ofwel de eilanders.

Ook Harry is aandeelhouder, en dat al vanaf zijn 6de.

Een aandeel kostte 5 gulden of 25 gulden. Voor iedereen bereikbaar dus. Omdat ze
zo goedkoop waren, leveren ze ook niet veel dividend op. Hooguit 6 procent,
vertelt De Graaf. En als je dat wil innen, komt de Belastingdienst ook nog zijn
hand ophouden.

Gevolg is dat niemand ooit zijn dividend laat uitbetalen. Nou ja, de jonge Harry
wel. ,,Ik hield er drie kwartjes aan over. En daar kocht ik dan weer zoute drop
van.''

Maar in de praktijk haalt niemand het op, dus kon de TESO door de jaren heen een
heel dikke spaarpot kweken. Zo dik, dat de nieuwe Texelstroom, de boot die de
oude Schulpegat volgend jaar vervangt, contant kon worden betaald. En toen was
de pot nog niet leeg. De Texelaars hebben het goed voor elkaar. Ze zijn tot in
de lengte van jaren verzekerd van een goedkope en goed werkende veerdienst.

Ook fijn voor de bezoekers.

Het eiland drijft op het toerisme.

Het grootste deel van de >> 13.500 Texelaars verdient er zijn boterham mee. Qua
werkgelegenheid een vrij eenzijdig verhaal, beaamt Harry. ,,Als het toerisme en
de horeca zouden wegvallen, verliest 80 procent van de eilanders zijn werk.''
Maar de stroom vakantiegangers heeft ook een keerzijde. De bovengrens van de
ooit afgesproken 45.000 slaapplaatsen is bijna bereikt. Tijd voor een discussie
over de toekomst van het toerisme op Texel.

GRIJZE TOERIST

,,90 procent van de Texelaars vindt het zo ook wel genoeg. We kunnen nog
nadenken over speciale categorieën, zoals bijvoorbeeld mensen met een beperking.

We merken dat de leeftijd van de gemiddelde bezoeker omhoog gaat.'' De grijze
toerist rukt op. En dan te bedenken dat Texel ooit een echt jongereneiland was.
Maar daarover meer in het interview op pagina 8.

In de zomer is het druk. De wachttijd voor de veerboot kan uitgroeien tot een
paar uur (of zelfs zes, als er brand aan boord uitbreekt, zoals op 29 mei). Ook
in de winkels op het eiland staan er rijen voor de kassa. Harry: ,,Er wordt wel
eens gemopperd door eilanders, maar dan ga ik meteen in discussie. Het zijn
luxeverschijnselen, je mag je handen dichtknijpen zeg ik dan.''

Doordat er zoveel toeristen komen, heeft Texel immers ook een fantastisch
voorzieningenpeil.

Zwembaden, restaurantjes, terrasjes. Maar ook AH, Jumbo, Lidl, Hema, Scapino en
nog veel meer ketens, zelfstandige winkels en boetieks hebben zich er gevestigd.

Zonder die vakantiegangers was dat absoluut nooit gebeurd.

Even terug naar die veerboot.

Eenmaal eraf, gaat het in snel tempo naar de plek van bestemming.

Wandelaars, fietsers, automobilisten, ze verspreiden zich in een mum van tijd
over het eiland.

Je ziet van al die auto's niets meer terug. Logisch, zegt Harry, want de meeste
mensen gebruiken hun auto als koffer. Een koffer op wielen, die je uitpakt bij
je tent, caravan of bungalow waarna je je op je huurfiets hijst.

De gemiddelde Texelaar is van het type eigenheimer. Den Haag is ver weg, en
Brussel nog verder. En dat mag zo blijven ook. ,,We redden ons graag zelf'',
zegt Harry.

Texelaars beroepen zich op eigenzinnigheid en een dwars karakter.

Met een grote allergie voor bestuurders.

Neem bijvoorbeeld jutten en stropen. Hoewel dat volgens de Nederlandse wet
verboden is, zien de eilanders er niks verkeerds in.

Maar voordat we die ballon nog verder kunnen opblazen, prikt De Graaf hem door:
,,Uit onderzoek blijkt dat Texel exemplarisch is voor de rest van Nederland.''
Dus hoe de Texelaars denken en stemmen, over bijvoorbeeld ontkerkelijking, of
politiek, is een op een vergelijkbaar met hoe de gemiddelde Henk en Ingrid van
het vaste land er over denken. Uitgestreken: ,,Texelaars lijken in hun gedrag
verdacht veel op Nederlanders.''

EREBURGER

Harry is ereburger van Texel, samen met astronoom professor Cees de Jager. De in
2007 overleden schrijver/kunstenaar Jan Wolkers was de derde. ,,Wij bemoeien ons
ongevraagd en liefst als het niet uitkomt, met wat de gemeente bedenkt.'' Hij
was trouwens op een haar na president van een onafhankelijk Texel, toen een grap
daarover ernstig uit de hand liep.

,,Het begon als een geintje dat we in het café hadden bedacht.

Maar toen kwam er een journalist van de NCRV op af die het serieus nam. Hij
wilde met het onafhankelijkheidscomité praten. Dat hadden we helemaal niet, dus
daarvoor hebben we gewoon mensen van straat geplukt. Ineens zaten we in het
Journaal, na minister Luns! We waren meteen ook verdeeld, tussen republikeinen
die in een keer door ook wel van het koningshuis afwilden, en lui die de Oranjes
wel wilden houden.''

Toen ze het naburige onbewoonde eilandje Razende Bol hadden geclaimd en er na
een luchtlanding een Texelse vlag hadden gepoot, kreeg de kwestie nog meer
dynamiek. ,,We hebben er snel een eind aan gemaakt.''

Grinnikend: ,,Maar we krijgen er met enige regelmaat nog vragen over.''

Er zijn er die beweren dat Texel eigenlijk geen echt eiland is. Je bent er
immers zo, het ligt amper vrij van het vaste land. Maar daar klopt helemaal
niets van, aldus Harry. Ten eerste is Texel omgeven door water, toch wel
karakteristiek voor een eiland. En dat blijft ook zo, want er kan geen weg
naartoe worden aangelegd, zoals andere Duitse en Deense Waddeneilanden wel is
overkomen.

Daarvoor is het water veel te diep. Het diepste gedeelte van de hele Waddenzee
ligt tussen Texel en Den Helder, dus wadlopen zit er ook niet in. Op een brug of
een tunnel zitten ze op Texel ook niet te wachten. Het eiland is mooi, houden
zo.

Niks mis met Texel dus. Hoewel, de veerhaven is de lelijkste van het hele
Waddengebied zegt Harry ronduit. En dat is jammer, want het is wel de eerste en
de laatste indruk die bezoekers krijgen.

Vandaar dat de haven op de schop gaat. De verdwenen duinen worden weer
aangelegd. Binnen afzienbare tijd heeft Texel weer een echte duinhaven, zodat
wie vertrekt zich nog meer geroepen voelt om weer terug te keren.

* Vervangende titel / Replacement title

GRAPHIC: De TESO-veerboot naar Den Helder steekt van wal op Het Horntje, de
zuidpunt van Texel. 30 april: de meiersblis wordt aangestoken.

LANGUAGE: DUTCH; NEDERLANDS"
164107320,2015-07-04T00:00:00,Nieuw werk voor ontslagenen Aldel,989929011,Noordelijke Dagblad Combinatie / Dagblad van het Noorden,,JOHN GEIJP,,In het Nieuws; Blz. 4,,347,,"EEMSDELTA Van de bijna 350 werknemers van de failliete aluminiumsmelterij Aldel
in Delfzijl hebben er 250 een nieuwe baan gevonden.

Ze zijn geholpen door het Mobiliteitscentrum Eemsdelta. Met de score van 70
procent zegt het mobiliteitscentrum zijn ambitie te hebben waargemaakt. Het werd
opgericht kort nadat Aldel op 30 december 2013 failliet was verklaard.

Initiatiefnemers waren gemeente Delfzijl, UWV, provincie Groningen en het
ministerie van Sociale Zaken. Het hielp niet alleen de ongeveer 290
Aldelwerknemers die werkloos waren geworden, maar ook zo'n 60 medewerkers van
toeleveranciers die door het bankroet hun baan verloren.

Van de groep die weer aan het werk is, is 57 procent 50 jaar of ouder. 132
werknemers zijn aan de slag bij Klesch Aluminium Delfzijl, zoals Aldel sinds de
doorstart dit jaar heet. Volgens regiomanager Astrid Kramer van het UWV moesten
deze ex-Aldel-werknemers een normale sollicatieprocedure doorlopen. Het
mobiliteitscentrum heeft hen voorbereid met onder meer scholingom hun kans op
succes te vergroten.

Wethouder Meindert Joostens van Delfzijl is enthousiast over het resultaat van
de brede samenwerking om de Aldel-mensen weer aanwerk te helpen. ,,De eenheid
heeft het gebied weer perspectief gebracht'', zegt hij.

Het mobiliteitscentrum is vorige maand na anderhalf jaar opgeheven.

Kramer zegt dat 68 mensen die het centrum onder zijn hoede had nu nog
baanzoekend zijn. Onder hen zijn relatief veel 60-plussers. Zijworden nu verder
geholpen via de reguliere dienstverlening van UWV en gemeenten.

Het mobiliteitscentrum verstrekte de mensen die door het faillissement van Aldel
werkloos waren geworden hulp en intensieve begeleiding naar ander werk. Het was
dagelijks voor hen geopend. In eerste aanleg werden ze bijgestaan bij het
verwerken van de emoties en kregen ze informatie over hoe ze het ontslag
financieel konden opvangen.

Daarop werden de mogelijkheden voor hen op de arbeidsmarkt onderzocht en bekeken
welke scholingsmogelijkheden hun kans op een baan zouden vergroten.

Daartoe werden banen- en scholingsmarkten gehouden. pagina 36

LANGUAGE: DUTCH; NEDERLANDS"
164107321,2015-07-04T00:00:00,'Nederland op gebied ontwikkeling koploper',989929011,Noordelijke Dagblad Combinatie / Dagblad van het Noorden,,,,Economie; Blz. 30,,344,,"Wat betreft de afzet van panelen is het nu al een feest, zegt directeur Gerard
van Amerongen van branchevereniging Holland Solar. Maar de echte bazaar moet nog
beginnen, want serieus benutten van zonne-energie moet in Nederland nog helemaal
van de grond worden getild.

Eind 2014 stond er voor ruim 1000 megawatt (MW) vermogen aan zonnepanelen
opgesteld. In perspectief: de RWE-centrale in de Eemshaven heeft een vermogen
van 1600 MW en een doorsnee windmolen doet tussen de 1 en 3 MW. Al die panelen
leveren nog niet eens 1 procent van de totale elektriciteitsconsumptie.

Over vijf jaar staat er naar verwachting al 6000 MW aan panelen en in 2030 is
dat 20.000 MW.

Die snelle groei is mooi, maar Nederland loopt met de productie van
zonne-energie ver achter op andere Europese landen. Daar is volgens Van
Amerongen zeker ook het 'marktverstorende knipperlichtbeleid' van de overheid
debet aan.

Tegelijk is er ook wat geks aan de hand, legt Van Amerongen uit.Want ons land
behoort wereldwijd wel tot de koplopers in de ontwikkeling van kennis over
zonne-energie. ,,Het wordt nogal eens vergeten dat we met instituten als ECN in
Petten en TNO aan de voorkant van de productie een hoofdrol vervullen'', aldus
Van Amerongen. Daarnaast is er nog een cluster van high-tech bedrijven die
machines ontwikkelen voor fabrikanten van zonnecellen.

Bij al die kennisbedrijven wordt hard gewerkt aan innovatieve ontwikkelingen
zoals stroomopslag en verbetering van rendementen van zonnecellen, zegt Van
Amerongen.

Aan de andere kant van het spectrum zijn er de ondernemingen waar de 'handjes'
het werk doen: de handels- en installatiebedrijven. ,,De werkgelegenheid zal er
flink groeien enwe zullen een professionalisering en specialisering zien'',
voorziet Van Amerongen. ,,Installateurs die het er een beetje bij doen
verdwijnen.''

Ook zal er meer aandacht komen voor zonnewarmte om water mee te verwarmen en ook
voor esthetiek.

Van Amerongen: ,,We willen niet een woud aan zonnepanelen zoals destijds met de
antennes of schotels.

Het moet er ook een beetje fatsoenlijk uitzien.''

GRAPHIC: De deskundige: Gerard van Amerongen, directeur Holland Solar de
brancheorganisatie van experts in zonne-energie.

LANGUAGE: DUTCH; NEDERLANDS"
164107322,2015-07-04T00:00:00,"V&D : geen loonoffer, wel 400 ontslagen",989929011,Noordelijke Dagblad Combinatie / Dagblad van het Noorden,,,,Economie; Blz. 32,,284,,"AMSTERDAM Het gevraagde eenzijdige loonoffer bij warenhuisketen  V&D  is van de
baan.

In plaats daarvan komt erwel een reorganisatie die vierhonderd banen kost. Dit
is de uitkomst van overleg tussen de warenhuisketen met de vakbonden, lieten de
partijen gisteren weten.

Een reorganisatie is volgens  V&D  nodig om te komen tot een structurele
verlaging van de loonkosten.

Partijen hebben overeenstemming bereikt over een sociaal plan om de gevolgen van
de reorganisatie op te vangen.

Ook is overeenstemming bereikt over het vastleggen van de arbeidsvoorwaarden van
alle medewerkers van  V&D  in een cao.

Afgesproken is dat medewerkers, als bijdrage aan het herstel van  V&D , eenmalig
één vakantiedag inleveren.

Bovendien zal de seniorenregeling worden versoberd, waarbij bestaande
seniorenuren worden gerespecteerd.

De vakorganisaties zullen het bereikte akkoord nu ter goedkeuring voorleggen aan
hun leden.

De zitting van 8 juli van het gerechtshof in het lopende hoger beroep gaatniet
door ende procedure zal worden beëindigd zodra het akkoord definitief is.

Partijen willen met de gemaakte afspraken ,,een wezenlijke bijdrage leveren aan
het herstel van  V&D '', aldus de verklaring.

De rechter verbood  V&D  in februari in een kort geding om zomaar te snijden in
het loon van het personeel. Het winkelbedrijf tekende beroep aan tegen die
uitspraak.

Op aandrang van het gerechtshof gingen de partijenweer met elkaar praten.

Het noodlijdende  V&D  presenteerde onlangs een nieuwe strategie waarmee het
weer financieel gezond wil worden. Onderdeel van de herstelplannen was dat er 10
miljoen euro aan loonkosten worden bespaard. Of dat bedrag ook met deze
maatregelen wordt behaald, wil  V&D  niet zeggen.

GRAPHIC: De vlag van het noodlijdende  V&D

LANGUAGE: DUTCH; NEDERLANDS"
164107323,2015-07-04T00:00:00,Nieuw werk na Aldel,989929011,Noordelijke Dagblad Combinatie / Dagblad van het Noorden,,JOHN GEIJP,,Economie; Blz. 32,,1029,,"REPORTAGE

Zo'n 350 werknemers van Aldel in Delfzijl en toeleveranciers verloren eind 2013
door het faillissement van de aluminiumsmelterij hun baan. Het
Mobiliteitscentrum Eemsdelta reikte hen de helpende hand bij de speurtocht naar
nieuw werk. Het resultaat?

EEMSDELTA Ze vertellen het met een vleugje trots: van de bijna 350 werknemers
die ruim anderhalf jaar geleden door het faillissement van Aldel in Delfzijl hun
baan verloren, zijn er 250 weer aan het werk.

Regiomanager Astrid Kramer van het UWV en haar collega Geertje van der Werf
stonden met de gemeente Delfzijl aan de wieg van Mobiliteitscentrum Eemsdelta,
dat meteen na het bankroet werd opgericht. Het moest de werknemers van de
aluminiumsmelterij (290) en de toeleveranciers (60) die door het bankroet op
straat kwamen te staan, weer aan het werk helpen.

Kramer: ,,We wilden minimaal 60 procent weer aan een baan helpen.

We zijn op ruim 70 procent uitgekomen.""

Van der Werf: ,,Cijfers waar je best een beetje blij vanmagworden.""

Het is tijd de balans op te maken nu het mobiliteitscentrum per 1 juni is
opgeheven.Vande groepwaarover ze zich ontfermden, is een aantal inmiddels met
pensioen en zijn er 68 nogwerkzoekend. Kramer: ,,Sommigen daarvan hebben in de
tussentijd al weer ergens gewerkt, maar hadden de pech dat ze weer hun baan
verloren.""

Van der Werf: ,,Er zitten ook vrij veel 60-plussers bij. Dat wil niet zeggen dat
die leeftijdscategorie kansloos is. Er zijn ook mensen van boven de 60 die weer
aan het werk zijn.""

Curieus zijn de oud-Aldel-werknemers die nu emplooi hebben in de offshore in
Brunei. De meeste hebben redelijk dichtbij huis werk gevonden.

VanderWerf: ,,Er is eenman die nooit een nacht van huis was geweest, maar nu op
boorplatforms werkt en vaak een paar dagen van

'Het waren zulke leuke mensen. Echt, het was een topgroep'

huis is. Dat is natuurlijk even wennen.

Er zijn echter nauwelijks mensen verhuisd. Sommigen hebben op iets grotere
afstand werk gevonden, bij de DOMO in Beilen bijvoorbeeld.

Zo'n stukje rijden blijkt dan ook reuze mee te vallen.""

Voor het personeel van Aldel staat 30 december 2013 te boek als een gitzwarte
dag. Het lang gevreesde faillissement van het bedrijf werd een dag voor de
viering van oud en nieuw een feit. Van het nieuwe jaar hadden ze weinig te
verwachten.

Kramer: ,,De samenwerking tussen UWV, provincie Groningen, gemeente Delfzijl en
het bedrijfsleven kwam bijna als vanzelfsprekend tot stand. Er is echt
ontzettend goed samengewerkt.

Al vroeg in januari stonden we er als mobiliteitcentrum.""

Kort daaropkwamer vanRijk, provincie en omliggende gemeenten bovendien 1,5
miljoen euro om de ontslagen werknemers weer een kans op de arbeidsmarkt te
geven.

Dat leek niet echt gemakkelijk te worden. Van der Werf: ,,De meeste mensen
hadden een lang dienstverband van somswel meer dan veertig jaar.Die hadden nooit
ergens anders gewerkt. Vaak hadden hele families een band met het bedrijf.
Doordat er ook een oom had gewerkt of dat een zoon er altijd vakantiewerk deed.
Er vielen zo veel zekerheden weg.""

Het mobiliteitscentrum vestigde zich op het terrein van Aldel. Kramer: ,,Datwas
voor iedereen een vertrouwde omgevingwaar ze zich konden overgeven aan een
rouwproces en stoom konden afblazen.""Het mobiliteitscentrum verhuisde daarna
twee keer. ,,We hebben op elke plek gezorgd dat er een grote ruimte was met
tafels, kranten en informatiemateriaal waar de mensen elkaar konden ontmoeten.
Dat is voor hen heel belangrijk geweest.""

Stapsgewijs werden de werknemers klaargestoomd voor een overstap naar een nieuwe
baan. Van der Werf: ,,Dat was in het begin niet makkelijk. Het was een beladen
periode doordat ook de aardschokproblematiek in alle heftigheid begon te
spelen.Sommigevandemensen zeiden: 'Als het nodig is, kan ik zelfs mijn huis niet
verkopen.' Onze eerste zorgwas dat de financiën op orde waren.Datwas
belangrijkomrust en structuur in hun situatie te brengen.

We hebben de uitkering geregeld en voorlichting gegeven over
schuldhulpverlening, pensioenen en regelingen rondom hypotheken.""

Daarop gingen de medewerkers van het mobiliteitscentrum de individuele
gesprekken aan. Van der Werf: ,,Daarbij kwamen vragen aan de orde als: Wie ben
ik, waar liggen mijn mogelijkheden en wat vind ik leuk? Vervolgens kwam het aan
op het zoeken van het perspectief. Wat kan ik gaan doen? Moet ik me omscholen?

Tot slot kwamhet moment dat ze moesten leren zich te verkopen, te solliciteren.
Datwas voor veel mensen heel spannend. We hebben ook veel steun gehad van
bedrijven die de werkzoekenden gelegenheid gavenvoor een stage of gewoon eens
rond te kijken.""

Volgens Kramer was het belangrijk de mensen 'werkfit' te houden; dat ze actief
bleven werken aan een nieuwe toekomst. De regiomanager: ,,Daarom hebben we vorig
jaar zomer een Summerschool gehouden, Daar konden ze bijvoorbeeld
opfriscursussen Duits, Engels of scheikunde doen om hun kansen op werk te
vergroten.""

Van der Werf stelt vast dat veel werknemers de kwaliteiten die ze bij Aldel
hadden opgedaan ook elders konden inzetten. ,,Het zijn allemaal mensen met
gevoel voor techniek.

Er waren ook werknemers die belast waren met de brandveiligheid bij het bedrijf.
Die zijn in de brandweerwereld gekomen. Alle mensen waren gewend zorgvuldig om
te gaan met veiligheid. Die hebben aanvullende opleidingen gedaan en zijn
bijvoorbeeld mangatwacht (die waakt over de veiligheid in ondergrondse ruimten,
red) geworden.Wat die ouderen ook meenamen: rust en routine die een werknemer
die net van school komt nog niet heeft. Dat kan een grote waarde zijn.""

Uiteindelijk zijn zo'n 130 mensen weer terecht gekomen op hun oude werkplek toen
de aluminiumsmelterij in maart van dit jaar onder de naam Klesch Aluminiumweer
in bedrijf werd genomen. Kramer: ,,Die mensen zijn niet zomaar weer aangenomen.

Ze moesten gewoon de hele sollicitatieprocedure doorlopen.

Daar zijn ze ook weer voor getraind.""

Hoe trots ze ook is op het resultaat, Van der Werf wijst erop dat het
uiteindelijk de ontslagen werknemers zelf waren die hun plek op de arbeidsmarkt
moesten heroveren.

,,Daar hebben we ze ook al snel op gewezen. Ze hebben het goed gedaan.

Het waren zulke leuke mensen.

Echt, het was een topgroep.""

GRAPHIC: Demonstratie tegen de sluiting van Aldel op 3 januari 2014 in Delfijl.
FOTO SIETSE VEENSTRA
Geertje van der Werf en Astrid Kramer: ,,We wilden minimaal 60 procent weer aan
een baan helpen. We zijn op ruim 70 procent uitgekomen."" FOTO DUNCAN WIJTING

LANGUAGE: DUTCH; NEDERLANDS"
164107324,2015-07-04T00:00:00,'Resultaat van eendracht',989929011,Noordelijke Dagblad Combinatie / Dagblad van het Noorden,,,,Economie; Blz. 32,,130,,"Wethouder Meindert Joostens (ChristenUnie) van Delfzijl is opgetogen over het
aantal oud-Aldel-werknemers dat via het Mobiliteitscentrum Eemsdelta aan het
werk is geholpen. ,,Voor deze regio is het ontzettend belangrijk dat dit is
gelukt. Plus dat de Aldelfabriek weer in bedrijf is. De sluiting had een enorme
impact op het gebied.

Door de brede samenwerking tussen provincie, UWV, het ministerie van Sociale
Zaken en Werkgelegenheid en zeven omliggende gemeenten is dit resultaat mogelijk
geworden. Ze hebben met z'n allen het geld bijeengebracht om de werknemers te
begeleiden en te scholen. De eendracht heeft het gebied weer perspectief
gebracht. Ik weet dat er nog veel mensen werk zoeken. Wij blijven er hard aan
werken dat er ook voor hen weer kansen komen"", aldus Joostens.

LANGUAGE: DUTCH; NEDERLANDS"
164107325,2015-07-04T00:00:00,4 Texel BEELD 22,989929011,Noordelijke Dagblad Combinatie / Dagblad van het Noorden,,,,Weekend; Blz. 22,,356,,"De Cocksdorp Texel heeft polders, zandstranden, duinen, graslanden, heide, bos
en kwelders. Het eiland is geliefd bij vogelliefhebbers. Op sommige dagen kan
een ervaren vogelaar wel honderd soorten waarnemen.

Daarnaast biedt het grootsteWaddeneiland van Nederland bezienswaardigheden,
vertier en vermaak in overvloed.

Geschiedenis

. Midden-Steentijd (8000-4500 v.

Chr.):

Eerste bewoners . 1415: Texel (hele eiland) krijgt stadsrechten . 1630: Tot de
zanddijk voltooid is bestaat Texel uit twee eilanden: het zuidelijke Texel en
het noordelijke Eierland . 16de, 17de eeuw: Texelse schapenkaas al wereldwijd
bekend De VOC-schepen uit Amsterdam, Enkhuizen en Hoorn vertrekken vanaf de rede
van Texel naar de Oriënt.

Dit zorgt voor veel werkgelegenheid op het eiland . 1835: Inpoldering binnen de
dijk

Zien

Parachutecentrum Natuurgebied De Slufter Natuurgebied De Muy 1 2 3 Vuurtoren
Eierland (zie foto rechts) Overblijfselen van middeleeuwse en napoleontische
forten De Georgische begraafplaats herinnert aan de Opstand van de Georgiërs in
april 1945 Het Jac. P. Thijssemonument Kaap Oosterend 4 5 6 7 8

Vervoer

Met TESO (Texels Eigen Stoomboot Onderneming) vanaf Den Helder Prijs retour 1
persoon EUR2,50 Auto vanaf EUR25 (inclusief maximaal 9 personen) Website
dienstregeling: http://teso.nl

circa 4,2 kilometer vaartijd ongeveer 20 minuten

Musea

A B C D E F Cultuurhistorisch Museum Ecomare, zeehondenopvangcentrum Maritiem &
Jutters Museum Luchtvaart & Oorlogsmuseum Oudheidkamer Schipbreuk- en
Juttersmuseum Flora tussen Den Burg en De Koog ch

Beroemde bewoners

Jac. P. Thijsse (1865-1945) onderwijzer en natuurbeschermer, stond aan de basis
van Natuurmonumenten Nieuweschild 8 Jan Wolkers (1925-2007) schrijver, beeldend
kunstenaar en ereburger van Texel sinds maart 2006

Film

Johan (2005).

Regie: Nicole van Kilsdonk.

Met o.a. Michiel Huisman, Johnny de Mol en Huub Stapel

Innfo

ww ww ww.texel.net http://ww.texelvakantietv.nl

Boek en film Bfi

Zomerhitte Boek van Jan Wolkers speelt op Texel (2005).

In 2008 verfilmd.

Hoofdrollen: Sophie Hilbrand en Waldemar Torenstra.

Regie: Monique van de Ven Volgende week: Vlieland

LANGUAGE: DUTCH; NEDERLANDS"
164107326,2015-07-03T00:00:00,Vervoer lastig bij werk over de grens,989929011,Noordelijke Dagblad Combinatie / Dagblad van het Noorden,,JOHAN DE VEER,,Regio; Blz. 24,,419,,"Het succesvolle werkgelegenheidsproject van de gemeente Oldambt smaakt naar
meer. Van de negen deelnemers hebben zeven een vaste baan gevonden bij een
producent van windmolens.

Uitzendbureau Neue Arbeit in Leer laat weten dat het moeiteloos dertig jongeren
een opleiding van zes weken en een aanstelling van minstens negen maanden bij
een bedrijf kan aanbieden.

Volgens Harry Wieringa, clusterdirecteurMaatschappelijke Zaken van de gemeente
Oldambt, is de nood hoog. ,,Ze zitten te springen om jonge ijzervlechters.
Probleem is het vervoer van en naar Duitsland. Het uitzendbureau ziet geen kans
de vervoerskosten te verwerken in de tarieven voor het bedrijf.''

Wieringa rekent uit dat het vervoeren van dertig jongeren naar Duitsland per
drie maanden 36.000 euro kost. Ze worden gehaald en gebracht, waardoor de helft
uit chauffeurskosten bestaat.

,,Voor een project waar we het nu over hebben moeten we zes à negen maanden
vervoer regelen.

We hebben een ton nodig.''

De gemeente heeft dat geld niet. Ambtenaar Wieringa laat WINSCHOTEN Werkloze
jongeren kunnen in Duitsland aan de slag als ijzervlechter, maar de
vervoerskosten naar het bedrijf vormen een groot probleem.

het er niet bij zitten. ,,Het gaat om jongeren die geen startkwalificatie
hebben. Ze beginnen met niets. Vaak hebben ze nog geen rijbewijs. We moeten ze
op weg helpen.''

Onlangs viel het oog op het Europese subsidieprogramma Interreg voor de
grensstreek. Dat biedt mogelijkheden een bijdrage te vragen voor dit soort
transportkosten.

Helaas zit er een vertraging in de uitvoering van het subsidieprogramma.
Aanvragen kunnen volgend jaar worden ingediend.

Volgens Wieringa schiet dat niet op. ,,Kan de provincie,om die periode te
overbruggen dat voor ons voorfinancieren?''

De Partij voor het Noorden wil de zaak in Provinciale Staten aankaarten.

,,Ik weet ook wel dat het vervoer van jongeren naar hun werk geen kerntaak is
van de provincie.

Tegelijkertijd willen we er alles aan doen om jonge mensen die thuis zitten aan
het werk te krijgen. Dan moet je ook eens kijken naar onorthodoxe oplossingen'',
zegt PvhN-Statenlid Bé Zwiers.

VVD-Statenlid Mirjam Wulfse doet een suggestie. ,,Maak er een maatschappelijk
project van. Misschien zijn er wel vrijwilligers die het leuk vinden om die
jongens naar Duitsland te rijden en op te halen. De gemeente huurt dan de busjes
en betaalt de brandstof.

Dat scheelt al personeelskosten.''

Wulfse vindt dat de gemeente eerst moet kijken of er binnen de eigen financiële
budgetten wat te schuiven valt.

LANGUAGE: DUTCH; NEDERLANDS"
164107327,2015-07-01T00:00:00,Politie nog bezig met aangifte Pessenaar,989929011,Noordelijke Dagblad Combinatie / Dagblad van het Noorden,,,,Sport; Blz. 26,,84,,"HOOGEVEEN

De politie is nog niet zover dat de aangifte tegen een werkloze man uit Pesse
naar justitie kan worden opgestuurd. ,,We willen nog een paar mensen spreken'',
zegt een woordvoerster. Vorige week deed de gemeente aangifte tegen de Pessenaar
wegens belediging en smaad.

Volgens burgemeester Loohuis heeft hij alle grenzen overschreden na het sturen
van een brief met ontlasting en het aanduiden van een ambtenaar als de 'hoer van
Hoogeveen'. Daarbij werden naam, foto en mobiele nummer verspreid.

LANGUAGE: DUTCH; NEDERLANDS"
164107328,2015-07-01T00:00:00,Een monumentje voor Karl Pelgrom,989929011,Noordelijke Dagblad Combinatie / Dagblad van het Noorden,,ILLAND PIETERSMA,,Cultuur; Blz. 36,,823,,"INTERVIEW HANS BOER

De Groningse kunstenaars Henk Kraayenzank en Hans Boer maakten een
tentoonstelling met eigen werk in relatie tot dat van Karl Pelgrom (1927-1994).
De anarchistische kunstenaar maakte in de jaren zestig met Boer Waalkens
spraakmakende kunst in Finsterwolde en zorgde voor een vrijzinnige visie op
Academie Minerva.

GRONINGEN In de duotentoonstellingen die Henk Kraayenzank in zijn atelier
organiseert, zoekt hij altijd naar iets gemeenschappelijks tussen zijn eigen
werk en dat van zijn gastexposant. Tijdens de voorbereidingen op de huidige
expositie met Hans Boer kwamen beide kunstenaars niet zozeer uit op formele of
inhoudelijke overeenkomsten in hun kunstwerken, maar op Karl Pelgrom.

Beiden ontmoetten deze ouddocent van Minerva begin jaren zeventig.

Pelgrom had toen al furore gemaakt met een aantal experimentele en spraakmakende
kunstprojecten in Finsterwolde en omgeving, waar hij onder meer de eerste
beeldenroute van Nederland had georganiseerd.

Kunst moest de straat op, vond hij. Hijwas in 1966 door galerie Waalkens
uitgenodigd naar het Noorden te komen. Pelgrom werd docent aan Academie Minerva,
maar twee jaar later ook weer ontslagen, vanwege zijn vrije denkwijzen. Hij
richtte de groep ICW op met onder meer beeldhouwer Gjalt Blaauw. De groep
verzette zich tegen de gevestigde kunstwereld en schopte het tot Amsterdam met
de tentoonstelling Binnen en buiten het kader, die in en om het Stedelijk Museum
plaats had.

In 1972 werd Pelgromweer aangenomen aan Minerva, waar hij doceerde in
'omgevingskunst'. In die tijd maakten Hans Boer en Henk Kraayenzank voor het
eerst kennis met hem. ,,Zijn werklokaal was een voormalig café in de
Oosterpoort.

Daar stond een ronde tafel met een grote asbak en een pot koffie. Een ideale
plek om vooral veel te praten over kunst'', schetst Kraayenzank de sfeer. Hijwas
zelf docent Nederlands aan Minerva en tevens decorbouwer.

Samen met Pelgrom en studenten maakte hij diverse decors voor verschillende
theatergroepen.

,,Voornamelijk amateurclubs. Of rond de stakingen in de strokartonindustrie.

Daar moesten we wat mee, vond Pelgrom.''

Hans Boer had zich vanuit Amsterdam in het Noorden gevestigd voor zijn studie
aan de Rijksacade

Wie zijn persoonlijkheid wilde ontwikkelen, ging naar Pelgrom

mie, nu aan Minerva. ,,Ik was bezig met grafiek en schilderen. Een studiegenoot
raadde mij aan Pelgrom eens op te zoeken. Er was meteen een klik. Of het nou
was, omdat hij ook uit het Westen kwam, of zijn linkse, anti-autoritaire
houding, dat weet ik niet. Maar vanaf toen stond ik ook daar bij hem te timmeren
en te schilderen.''

Schilderdocent Diederik Kraaijpoel zou later zeggen: ,,Wie wildeweten, hoe iets
te maken, kwam bij mij; wie zijn persoonlijkheid wilde ontwikkelen ging naar
Pelgrom.'' Hans Boer onderschrijft dat: ,,In mijn werk kunjeniet direct
invloeden van hem terugvinden. Het ging mij bij Pelgrom meer om de persoon, dan
omde docent.Overigenskwamende schilderdocenten gewoon naar het café om mijn werk
te beoordelen. Er was helemaal geen sprake van verschillende kampen -
traditioneel of conceptueel. Sterker: Pelgrom en zijn vrijplaats werden hoog
gewaardeerd.

Zijn collega's hebben fel geprotesteerd, toen hij aanvankelijk ontslagen werd.''

Bij Kraayenzank is de invloed duidelijker.

,,Ikwas autodidact en kwam eigenlijk niet verder dan de stippeltjestekeningen
van Wout Muller en Ger Siks. Pelgrom kon je vergelijken met Joseph Beuys.
Beïnvloed door de 'arte povera' werkte hij veel met gevonden en
vergankelijkematerialen.

Hij introduceerde mij in de wereld van Kurt Schwitters, Robert Rauschenberg en
happenings.'' Kraayenzank werkt in verschillende stijlen.

Voor deze tentoonstelling koos hij met name collage-achtige werken, waarbij hij
bijvoorbeeld stukjes hout en karton in schilderijen verwerkt, of er abstracte
sculpturen van maakt. Ze sluiten mooi aan op de kunstuitingen van Pelgrom,waar
invloeden uit CoBrA en de Indonesische cultuur in te ontdekken zijn.

Hans Boer studeerde af met neorealistische schilderijen. Tegenwoordig werkt hij
puur abstract. ,,Men ziet er vaak wat landschappelijks in.

Dat is wellicht de reden, dat werken van mij nu ook inMuseum Belvédère te zien
zijn in de tentoonstelling Wind, Water en Wad. Maar het gaat mij vooral om de
gelaagdheid, waardoor het schilderij levendigwordt en je steedsweerwat nieuws
ontdekt in de verf. Vergelijk het met muziek, waarbij notenschrift verandert in
tonen en klanken.''

De werken uit heden en verleden vormen samen een mooi geheel in Atelier
Kraayenzank. In Groningen herinnert weinig meer aan Pelgrom.

,,Veel kunstwerken zijn vernietigd of simpelweg verdwenen, omdat ze van
vergankelijk materiaal zijn gemaakt.

Ook daarom vonden we het weer eens tijd aandacht te schenken aan Karl Pelgrom,
ook al is het met een bescheiden expositie.''

Karl Pelgrom, Hans Boer in Atelier Henk Kraayenzank, Visserstraat 40, Groningen.
Open tot en met 26 juli, zaterdag en zondag 13.00-17.30 uur.

GRAPHIC: Hans Boer (links) en Henk Kraayenzank tussen werk van Karl Pelgrom.
FOTO PEPIJN VAN DEN BROEKE

LANGUAGE: DUTCH; NEDERLANDS"
164107329,2015-06-30T00:00:00,Belastingoverleg spat met D66 uiteen,989929011,Noordelijke Dagblad Combinatie / Dagblad van het Noorden,,TOBIAS DEN HARTOG JAN HOEDEMAN,,Nederland; Blz. 4,,317,,"Hiermee is één van de grootste hervormingsplannen van het kabinet- Rutte
voorlopig van tafel.

Partijleider Alexander Pechtold sprak achteraf van 'te weinig ambitieuze
plannen'. ,,Ik was teleurgesteld over de werkgelegenheid, de vergroening is een
lachertje en men verzuimt om echt te hervormen.''

D66 ging toch al mokkend en morrend aan tafel, terwijl de partij cruciaal is om
het plan aan een meerderheid te helpen. Iedereen sprak al van een gebrek aan
vertrou- DEN HAAG Het belastingoverleg van het kabinet is gisteravond uiteen
gespat: D66 trok na twee uur de conclusie dat er voor de partij te weinig te
halen valt.

Het is een gevoelige nederlaag voor Rutte

wen. Na twee uur van overleg overviel D66 de rest door op te stappen.

VVDen PvdA briesten na het overleg op het ministerie van Financiën openlijk dat
Pechtold een bom onder de onderhandelingen had gelegd.

Eerst liet Pechtold iedereen een rondje maken, maar toen het zijn beurt was, gaf
hij er de brui aan.

Pechtold voelde zich in de hoek gedreven, omdat hij samen met de hervormingen
ook verantwoordelijk zou worden gemaakt voor een btw-verhoging, zo verklaarde
hij. Nu zullen PvdA en VVD hem wegzetten als de-man-die-de-hervormingenom-
zeep-hielp.

Volgens minister Eric Wiebes (Financiën) waren de andere partijen GroenLinks,
SGP en ChristenUnie wel van plan verder te praten. ,,We hadden ingezet op
vereenvoudigen van het belastingstelsel en meer banen.

Er heerste een sfeer vanaanpakken.

De agenda's werden al getrokken, dan is het jammer als een vande partijen
opstapt.''

Het klappen van het overleg is een gevoelige nederlaag voor premier Rutte. Al
maanden hamerde hij er juist steeds nadrukkelijker op dat de belastingherziening
een belangrijk deel van zijn nalatenschap als premier moest worden.

Het kabinet wil overgens sowieso de lastenverlichting van 5 miljard euro
doorzetten. Het CDA heeft daar eerder al steun voor uitgesproken.

GRAPHIC: Alexander Pechtold verlaat het Ministerie van Financiën. FOTO ANP/BART
MAAT

LANGUAGE: DUTCH; NEDERLANDS"
164107330,2015-06-29T00:00:00,Chaos dreigt in Griekenland,989929011,Noordelijke Dagblad Combinatie / Dagblad van het Noorden,,NATASJA DE GROOT,,Voorpagina; Blz. 1,,470,,"In de laatste 48 uur zou er al ruim 3 miljard euro van Griekse bankrekeningen
zijn gehaald. Om een complete bankrun te voorkomen, blijven de loketten en
pinautomaten vandaag, en mogelijk nog langer, gesloten.

Een pure paniekreactie van de Grieken, noemen economen het. En de gevolgen zijn
niet te overzien, zegt hoogleraar economie Sweder van Wijnbergen.

,,Zonder banken staat een land ROTTERDAM Griekenland scheert langs de rand van
de financiële afgrond.

Nu de banken vandaag dicht blijven, is de kans op chaos groot.

stil. Je kunt niet pinnen, je kunt geen geld overschrijven. Mensen hebben geld
nodig om brood te kopen. Reken maar dat ze massaal spullen gaan inslaan. En als
het lang duurt, dan ontstaan er chaotische taferelen en breken er rellen uit"",
schetst de econoom. ,,Dit kan niet langer dan een of twee dagen duren.""

Het wordt de komende dagen improviseren voor de Grieken, zo verwacht
hoofdeconoom Han de Jong van ABN Amro. ,,Er zou een informeel betalingssysteem
kunnen ontstaan, waarbij burgers afhankelijk zijn van de welwillendheid van
bijvoorbeeld een winkelier om hem een krediet te verlenen of waar er ruilhandel
ontstaat.""

Afgelopen weekend klapte het overleg over nieuwe Europese steun nadat de Griekse
premier Tsipras vriend en vijand verraste door aan te kondigen de
bezuinigingsvoorstellen van de schuldeisers volgend weekend in een referendum
aan het volk te willen voorleggen. Niet alleen de paniek onder Griekse burgers
zal de komende dagen groot zijn, ook is het afwachten hoe de beurzen reageren op
het dreigende faillissement.

Tsipras deed gisteren een klemmende oproep aan zijn bevolking om vooral kalm te
blijven.Ook verzekerde hij dat hun spaartegoeden veilig zijn.

Volgens Van Wijnbergen zijn de Grieken volstrekt onvoorbereid op

'Dit kan niet langer dan een of twee dagen duren'

wat gaat komen en hebben de autoriteiten te grote risico's genomen.

,,Er moet zo snel mogelijk weer cash komen. Maar de vraag is hoe. Griekenland is
afhankelijk vande schuldeisers.

De partijen zullen zo snel mogelijk weer om tafel moeten.""

Ondanks de vrees voor wat gaat gebeuren, denken economen dat het nog goed kan
komen. Volgens Harald Benink, hoogleraar Banking & Finance aan de universiteit
van Tilburg, zijn de negatieve gevolgen voor een daadwerkelijke Grexit te groot.
Vooral voor de Grieken zelf.

Een kwart van hen is werkloos, de economie ligt op apengapen.

Volgens Sweder van Wijnbergen wachten er spannende dagen. Uiterlijk morgen moet
Griekenland 1,6 miljard aan het Internationaal Monetair Fonds (IMF) terugbetalen
en het is zeer de vraag of het dat op eigen kracht nog kan.

Griekenland kreeg van IMF-chef Christine Lagarde gedaan dat het al zijn
aflossingen in juni mocht opsparen tot de laatste dag, maar zij liet 1,5 week
geleden al weten dat verder uitstel er niet in zit. pagina 3, 6-7

LANGUAGE: DUTCH; NEDERLANDS"
164107331,2015-06-29T00:00:00,Trots in Emmen,989929011,Noordelijke Dagblad Combinatie / Dagblad van het Noorden,,,,Mensen; Blz. 10,,325,,"MENINGEN

COMMENTAAR

In Assen liepen afgelopen weekend 150.000 mensen door de straten en stonden
bijna 100.000 mensen langs het TT Circuit. Maar in Emmen gebeurde iets
bijzonders. Eerst vormde de grootste gemeente van Drenthe het decor voor de
Nederlandse kampioenschappen wielrennen, daarna werd een nieuw plein geopend
waarop drie bruisende festivals werden gehouden.

Het mooiste plein van Nederland, riep een plaatselijke wethouder enthousiast,
alsof hij het eigenhandig had gecontroleerd. Fraai oogt het zeker: bureau Latz &
Partner heeft voor Emmen een weelderige stadsoase ontworpen. Wie het
winkelcentrum en straks het theater of attractieparkWildlands wil bezoeken, mag
tussen waterpartijen, gras, bomen en bankjes laveren.

Wat opvalt is de grote mate van tevredenheid in Zuidoost-Drenthe, niet alleen
onder bestuurders die de centrumvernieuwing in gang hebben gezet. Sinds de
herinrichting van het Marktplein en de opening van de Hondsrugtunnel klotst een
golf van trots door Emmen, mede aangewakkerd door de marketingcampagne Emmen
Maak Het Mee.

Trots is een opmerkelijke emotie in een regio met groeiende werkloosheid, een
laag opleidingsniveau en wegtrekkende jongeren. Je kunt zeggen dat Emmen aan de
voorkant een mooi gezicht trekt, terwijl aan de achterkant letterlijk en
figuurlijk gaten vallen. Een concreet plan voor de invulling van het
dierenparkterrein ontbreekt bijvoorbeeld, het toenemend aantal leegstaande
winkel- en kantoorpanden blijft verontrustend.

Het is makkelijker een dorp te bouwen dan een gemeenschap.

Maar van permanent somberen wordt niemand gelukkig. Ook in Emmen wordt graag
naar de blauwe lucht gekeken. Over negen maanden openen de deuren vanWildlands.
Een halfjaar daarna worden in het nieuwe theater nieuwe decorstukken naar binnen
gereden. Tot die tijd geldt: als de zon schijnt, is het fijn op het plein. Dat
is eveneens een realiteit, en beslist geen onaangename.

Joep van Ruiten @ hoofdredactie@dvhn.nl

LANGUAGE: DUTCH; NEDERLANDS"
164107332,2015-06-29T00:00:00,Actief de samenleving én jezelf ontwikkelen,989929011,Noordelijke Dagblad Combinatie / Dagblad van het Noorden,,JASPER HONKOOP,,Mensen; Blz. 10,,561,,"OPINIE

De tegenprestatie biedt duizenden mensen de kans een extra steentje bij te
dragen aan de samenleving. In ruil voor regelmaat, waardering en sociaal
netwerk.

Over de tegenprestatie zijn veel spookverhalen dewereld ingeholpen. Het is
daarom belangrijk eerst aan te geven wat het vooral niet is.

De tegenprestatie is geen werk en geen enkele politieke partij wil dat het werk
vervangt of verdringt. Er komen dus geen onbetaalde postbodes, schilders of
consultants.

Ook ontziet de tegenprestatie mensen die al mantelzorg aanbieden aan hun naasten
en ontziet de tegenprestatie alleenstaande ouders.

De tegenprestatie zit solliciteren evenmin in de weg: het gaat in gemeenten
zoals Groningen en Meppel slechts om 8 uur per week.

Zo blijft dus nog 160 uur per week over voor andere activiteiten, waaronder
solliciteren.

Wat is de tegenprestatie dan wel?

De tegenprestatie is een middel om bijstandsgerechtigden te activeren, zodat ze
een (extra) bijdrage kunnen leveren aan de maatschappij. Dat is goed voor zowel
demaatschappij als de persoon zelf. Door middel van de tegenprestatie komen zij
in contact met andere vrijwilligers.Wanneer ze in de eigen wijk aan de slag
gaan, verbeteren zij bovendien hun eigen woonomgeving.

De maatschappelijk nuttige activiteit kan verschillende vormenaannemen en men
kan zelf ideeën voor activiteiten aandragen. Zo kan bijvoorbeeld naast
activiteiten in de eigen wijk, gedacht worden aan functioneren als klaar-over
bij de lokale school, koffie schenken bij het verzorgingstehuis of de
sportvereniging of onderdeel worden van de buurtpreventie en zo de buurt helpen
veiliger te maken.

De tegenprestatie is niet nieuw.

TNO bepleitte in 2005 in het kader van een 'activerende, dwingende sociale
zekerheid' al een vorm van tegenprestatie om zo de solidariteit tussen werkenden
en niet-werken

Activeren van bijstandsgerechtigden goed voor maatschappij

den te vergroten. Sinds enkele jaren experimenteren gemeenten op eigen
initiatief met de tegenprestatie.

Uit onderzoek van de inspectie Sociale Zaken en Werkgelegenheid blijkt dat zij
daar goede ervaringen mee hebben. Dit was mede aanleiding alle gemeenten te
verplichten dit voorbeeld te volgen. Noordelijke gemeenten geven verschillend
invulling aan de tegenprestatie: zo spreekt de Groningse verordening van het
leveren van een tegenprestatie van maximaal 6 weken per jaar voor 8 uur per week
, terwijl in Meppel elk jaar het hele jaar 8 uur per week kan worden gevraagd.

Veel bijstandsgerechtigden in Groningen en Meppel, zullen al uit eigen beweging
8 uur vrijwilligerswerk doen. Zij zullen dus niet verder geactiveerd hoeven te
worden. Voor bijstandsgerechtigden die nu nog niet 8 uur per week actief zijn en
die wel verder geactiveerd kúnnen worden, biedt de tegenprestatie een stok
achter de deur. Deze groep, die te vaak te makkelijk wordt opgegeven, kan
verplichtworden 8 uur perweek maatschappelijk actief te worden.

Hiermee wint niet alleen de buurt, sportvereniging of school een vrijwilliger.

Dit biedt de persoon zelf ook een nieuw netwerk, waardering voor zijn inzet en
regelmaat!

Laten wij dus vooral naast de bestaande inzet op de reeds actieve
bijstandsgerechtigden, ook de inactieven opzoeken en met de tegenprestatie
bewegen een extra steentje bij te dragen aan de samenleving. Zij, én de
samenleving, verdienen het!

Jasper Honkoop is VVD-raadslid in Groningen

LANGUAGE: DUTCH; NEDERLANDS"
164107333,2015-06-29T00:00:00,Turbulente week,989929011,Noordelijke Dagblad Combinatie / Dagblad van het Noorden,,,,Economie; Blz. 18,,162,,"VOORUITBLIK

Vorige week liepen de beurskoersen nog stevig op in de veronderstelling dat de
Grieken uiteindelijk een akkoord zouden sluiten met de andere eurolanden over
verdere noodsteun.

Maar de escalatie van het Griekse drama dit weekeinde zal vandaag naar
verwachting voor een zeer nerveuze handelsdag zorgen. Handelaren letten niet
alleen op de beurskoersen, maar De financiële markten lijken een turbulente week
tegemoet te gaan, nu de chaos rond Griekenland compleet is.

letten ook scherp op de rentes op vooral Zuid-Europese staatsleningen.

Die zijn afgelopen jaar dankzij de steunoperaties van de Europese Centrale Bank
fors gedaald, maar de vraag is of de onrust rond Griekenland opnieuw overslaat
naar andere landen in de periferie van de eurozone.

Verder komen er donderdag belangrijke cijfers over de werkgelegenheid in de VS.
In Europa gaat de aandacht vooral uit naar de eerste schattingen voor de
inflatie in de eurozone (dinsdag) en Duitsland (vandaag).

LANGUAGE: DUTCH; NEDERLANDS"
164107334,2015-06-29T00:00:00,Hoogopgeleid,989929011,Noordelijke Dagblad Combinatie / Dagblad van het Noorden,,,,In het Nieuws; Blz. 2,,274,,"De briefschrijver vond dat de werkgeversvoorman gelijk had.

Er was zelfs bewijs voor: als die werklozen geen labbekakken waren geweest,
hadden ze toch ook niet gereageerd als iemand ze labbekakken noemde?

Het was een kinderlijk argument - ik noem jou een klootzak en als je reageert
dan ben je het dus ook. Toch beweerde de briefschrijver wel dat hij hoog was
opgeleid. Daar voegde hij trots aan toe dat hij zelf liever aardbeien zou
plukken dan teren op de 'staatsruif'.

Met aardbeien heb ik geen ervaring, ook niet met de asperges van de
werkgeversvoorman. Wel plukte ik ooit druiven in Frankrijk, met een stuk of tien
jongeren uit Nederland. We waren een nogal elitair clubje van gelukszoekers. Zij
die ècht moesten werken deden dat gewoon bij de supermarkt om de hoek.

Het ene na het andere verwende nest viel af, want druivenplukken is akelig
rotwerk dat om zes uur 's ochtends begint en waar je handen en je rug kapot van
gaan. Ik maakte zwoegend de twee weken vol - ook niet bepaald een topprestatie -
en hoe hard we ook werkten, we waren nooit zo snel als de Polen die bij dezelfde
Franse boer over het land raasden.

Op mijn hand staan littekentjes van de druivenmesjes. Die draag ik Op mijn hand
staan littekentjes van de druivenmesjes. niet met trots, die bekijk ik eigenlijk
nu pas weer. Nu ik met mijn benen omhoog, achterovergeleund, kussen in de rug,
laptop op schoot, verse koffie ernaast, chocolaatje erbij, een stukje zit te
tikken. Een stukje waarin ik zomaar een vreemd antiek woord dat ik niet ken
overneem van een onnadenkende bestuurder die de schoonheid van de taal
misbruikt.

Hoogopgeleid werk kan zeer labbekakkerig zijn.

LANGUAGE: DUTCH; NEDERLANDS"
164107335,2015-06-27T00:00:00,Run in Noorden op 'oude' hypotheek,989929011,Noordelijke Dagblad Combinatie / Dagblad van het Noorden,,RUTGER VAN DER MEIJ,,In het Nieuws; Blz. 4,,519,,"Eerst kopen, dan kijken. Moet je iemand die zó een huis aanschaft niet voor gek
verklaren? Integendeel: Jos Sabel en Chantal Spreen uit Beilen worden er immers
duizenden euro's wijzer van.

,,Ik zag het huiswoensdag op Funda, en donderdag heeft mijn adviseur een
hypotheek aangevraagd.''

De bank kan die elk moment aan de webdesigner en zijn vrouw verstrekken.

,,Maandag gaan we de woning voor het eerst bezichtigen.''

Vanwaar die haast? Sabel wilde de lening koste wat kost vóór 1 juli afsluiten.

Dat scheelt hem namelijk 19.000 euro op elke andere lening die hij daarna had
kunnen krijgen.

Vanaf 1 juli verlaagt het kabinet de hypotheeklimiet. Op basis van hun inkomen
mogen huizenkopers straks gemiddeld 5 procent minder lenen. De overheid wil zo
voorkomen dat mensen te veel schulden op zich nemen.

De strengere regels leiden in aanloop naar woensdag voor veel drukte bij
noordelijke banken en adviseurs.

,,Het is hectisch'', zegt Arend Vos van De Hypotheker in Assen, waar Sabel werd
geholpen. ,,Ik klaag zeker niet, maar we moeten tot in de avond door om iedereen
te kunnen helpen.''

Hypotheekadviseurs hebben nauwelijks tijd om vragen van de krant te
beantwoorden. Rond Delfzijl en Appingedam ligt het aantal aanvragen 30 procent
hoger dan normaal, meldt Bert Schonewille van Huis & Hypotheek tussen zijn
afspraken GRONINGEN/BEILEN Noorderlingen sluiten in sneltreinvaart
woninghypotheken af voordat woensdag de regels strengerworden. ,,Na 1 juli
hadden we dit huis niet kunnen betalen.''

Na woensdag duizenden euro's minder lenen

door. ,,In Groningen is het overigens niet heel anders.''

Schonewille krijgt klanten over de vloer die erop staan dat ze meteen worden
geholpen. ,,Met name voor starters op de woningmarkt, die maximaal moeten lenen
om te kunnen kopen, maakt een hypotheek die 10.000 euro lager uitvalt veel
verschil.''

Zo ook bij Sabel. Zonder een hypotheek 'oude stijl' kreeg hij de gewenste
hoekwoning in Beilen niet financierd.

,,Na 1 juli hadden we dit huis niet kunnen betalen en waren we blijven huren.''
Een voordeliger huis is geen optie. ,,Je wilt toch een bepaald type woning.''

Bij Rabobank Stad en MiddenGroningen is het aantal hypotheekoffertes in de
laatste twee weken verdubbeld, zegt woordvoerder Steven Weersing. De bank heeft
de capaciteit verhoogd om die allemaal voor 1 juli te kunnen afhandelen. ,,We
verwachten dat het lukt.''

Rabobank Assen-Midden Drenthe zet ook alle zeilen bij. Klanten die hun droomhuis
enkel kunnen betalen met een hypotheek 'oude stijl' krijgen prioriteit, zegt
financieel adviseur Jan de Vries.De vraag naar hypotheken neemt overigens al het
hele jaar toe, merkt hij op. ,,De markt trekt aan, de rente is laag.Ook al leen
je na 1 juli minder, die stijging zal gewoon doorgaan.''

Al een half jaar duurde de huizenjacht van Sabel. Tot maandag nog zonder
resultaat. De datum van 1 juli hing als een zwaard van Damocles boven zijn
hoofd. ,,Ik geloofde er al niet meer in. Maar uiteindelijk is het allemaal
binnen twee dagen geregeld.''

Kan het toch nog mislopen met de droomwoning? ,,Ik hoop wel dat het huis in
goede staat is.We zullen zien, maandag.''

GRAPHIC: De huizenmarkt trekt aan, maar door de veranderingen per 1 juli was het
bij hypotheekadviseurs de laatste dagen een gekkenhuis. FOTO ARCHIEF

LANGUAGE: DUTCH; NEDERLANDS"
164107336,2015-06-27T00:00:00,BUITENLAND SONGDO STYLE,989929011,Noordelijke Dagblad Combinatie / Dagblad van het Noorden,,T E K S T K A R L I J N VAN H O U W E L I N G E N | F O T O A F P / E D J O N E S,,Weekend; Blz. 18,,1376,,"18 Tegenstelling in Zuid- Korea: een visser aan de oevers van de Oost-Chinese
Zee met op de achtergrond de skyline van de hypermoderne stad Songdo.

Als de Koreaanse huismoeder Jini Kim van haar vuilnis af wil, hoeft ze geen stap
buiten haar flat met uitzicht op het centrale park van Songdo te zetten. Ze
opent een wasmachinedeurtje in de wand, legt haar afvalzak in de decimeters
dikke pijp daarachter en zoef! Het huisvuil wordt weggezogen om via een
ondergronds tunnelstelsel bij de afvalverwerking aan de andere kant van Songdo
('eiland van pijnbomen') uit te komen.

,,Het maakt mijn leven echt makkelijker'', vindt Jini. Bovendien, vertelt ze,
rijden in haar stad geen vuilnistrucks die de kinderen Kim omver zouden kunnen
rijden, verkeersopstoppingen veroorzaken en de lucht vervuilen. ,,Een groot
voordeel, toch?""

Waar nu de vuilnismanloze, opvallende lege zesbaanswegen van Songdo liggen - 50
kilometer verderop in hoofdstad Seoul is verkeer vooral een stilstaand fenomeen
maar hier stomen de Kia's en Hyundai's lekker door - was vijftien jaar en 35
miljard dollar geleden niets dan water en zeebodem.

Nadat Zuid-Korea had besloten dat het vlakbij het vliegveld van metropool
Incheon een stad wilde bouwen waar buitenlandse investeerders geen nee tegen
konden zeggen, is 53 vierkante kilometer land gewonnen en Songdo uit de zeeklei
gestampt.

Het is een wat steriele stad geworden, waar alles recht en ruim is en
restaurants zich verstoppen in shopping malls. De glazen wolkenkrabbers doen in
combinatie met een rondvaartboot op een zorgvuldig afgepast riviertje met
betonnen beschoeiing wat surrealistisch aan.

Maar met een vleugje Venetië (water) en Parijs (brede boulevards), een snufje
Sydney (een Opera House) en een flinke scheut New York (Central Park) is deze
stad gebouwd volgens hét recept voor een prettige leefomgeving.

Althans, dat is wat de architecten van de Amerikaanse projectontwikkelaar Gale
in gedachten hadden toen ze het hart van Songdo ontwierpen: een stad waar
multinationals hun werknemers graag naartoe verhuizen.

LANDWINNING ,,We hebben de succesvolle elementen overgenomen van de mooiste
steden ter wereld, omdat we hier heel snel moesten bouwen'', vertelt Scott
Summers van Gale op de bovenste verdieping van de NEATTtoren, het hoogste gebouw
van Korea. Daar in de verte, wijst hij, gaat de landwinning nog steeds door.

De wereldwijde financiële crisis heeft tot jaren vertraging geleid en pas in
2022 is Songdo echt af. Beneden ligt het kilometersgrote park dat Koreanen nu al
zo waarderen - gewend aan beton als ze zijn. Vandaag kronkelen sliertjes
triatleten over de paden. ,,Alles draait hier om kwaliteit van leven'', legt
collega Jonathan Thorpe uit.

Als Songdo af is wordt waar mogelijk dan ook technologie ingezet om de steeds
terugkerende stadsproblemen op te lossen. De enorme afvalproductie en het
gigantische energieverbruik van uitdijende steden bijvoorbeeld, de
verkeersopstoppingen, de luchtvervuiling en de criminaliteit. Songdo heeft
overal ingebouwde sensoren en camera's, die helpen om dat allemaal zo veel
mogelijk uit te bannen.

Verkeersinfarcten, ongelukken, branden, overvallen, auto's met verdachte
kentekens en vreemde stoffen in de lucht of het water, kunnen snel opgemerkt
worden in het dag en nacht bemande Operation Center in de NEATT-toren, die net
als veel kantoren hier zo duurzaam mogelijk is gebouwd. ,,Onze technologie gaat
niet verder dan die van anderen', zegt woordvoerder Yoona Chu van het
stadsbestuur.

,,Het revolutionaire is dat we alles bij elkaar brengen.""

In Songdo is zelfs gefantaseerd over het combineren van camera's die
nummerplaten herkennen en de digitale aansturing van de verwarming in woningen.
Het moet mogelijk zijn de verwarming te activeren zodra zo'n camera registreert
dat de auto van de huiseigenaar de stad binnenrijdt.

Jini Kim gebruikt een voorzichtige voorloper van zo'n systeem. Ze lacht schalks.
,,Als de auto van mijn man het terrein van onze flat oprijdt, gaat in huis een
alarmpje af.

Heel handig, dan kan ik snel mijn schort voordoen en héél druk lijken in de
keuken. En de kinderen gaan ineens netjes huiswerk maken.""

ARCHIEF Op een wallpad in haar huis zijn naast gegevens over energieverbruik en
het gewicht van de bewoners ook de camera's op de speelplaats om de hoek uit te
lezen. Er wordt een archief aangelegd met beelden van iedereen die voor de deur
staat als de Kims niet thuis zijn. Als ze in een verloren half uurtje Engels
willen leren van een leraar in Amerika of een adviesgesprek willen voeren met
een plastisch chirurg, kan dat via het telepresence- systeem op een tv-scherm
met camera in de woonkamer.

Te koud of te donker om buiten te spelen? Een potje zwaardvechten met je
vriendjes kan bij de familie Kim gewoon via die tv. ,,Makkelijk'', vindt moeder
Jini, ,,want dan hoef ik ook niet te zorgen dat het huis schoon is omdat er
bezoek komt. Ook fijn: ik krijg op de wallpad een melding als er een pakket voor
me is bezorgd terwijl ik weg was. Dat kan ik dan ophalen in de speciale
bezorgruimte bij de hoofdingang.""

Gemeentes en projectontwikkelaars uit de hele wereld komen naar Songdo om de
'stad van de toekomst' te zien. Jung Ji Won van Ulife Solutions, het bedrijf
achter alle snufjes in huis, bereidt net bezoeken van delegaties uit Vietnam en
China voor. ,, In sciencefictionfilms communiceren mensen altijd via
beeldschermen, daarom vinden ze het cool om zoiets te hebben in hun stad'',
vermoedt zij.

En dat terwijl ze moeite moet doen om de bewoners van Songdo zover te krijgen
dat ze het beeldscherm zoveel gaan gebruiken als Jini Kim.

,,Veel mensen voelen zich ongemakkelijk bij videocontact.""

Maar smart cities zijn hot, weet de Israëlische hoogleraar architectuur Yehuda
Kalay, smart citykenner op bezoek in Songdo. ,,Elke burgemeester wil dat zijn
stad een smart city is. Het is een buzzword'', vertelt hij in de top van de
NEATTtoren.

Zo willen China en India er elk tientallen bouwen en proberen Amsterdam en
Barcelona zoveel mogelijk nuttige technologie in te passen. Kalay concludeert:
,,Songdo ligt voor op alle anderen. Omdat de stad compleet nieuw is, is alle
technologie makkelijk te implementeren.""

Dat maakt van Songdo nog geen perfecte wereld. Het is wel fijn dat alles
efficiënt, schoon en duurzaam is, schreef de New Yorkse stadssocioloog Richard
Sennett al eens, maar Songdo is veel te bedacht. De bewoners hebben weinig
invloed op de manier waarop zij hun stad gebruiken. Alles is vooraf ontworpen en
van bovenaf opgelegd, terwijl verrassingen en diversiteit steden juist levendig
en aantrekkelijk maken.

,,Je kunt spontaniteit en een identiteit niet ontwerpen'', erkent ontwikkelaar
Thorpe. ,,Wij maken in ieder geval een zo aantrekkelijk mogelijke buitenruimte,
zodat mensen er iets mee gaan doen. Er een triathlon in organiseren,
bijvoorbeeld.

Dat hadden we vooraf niet bedacht.""

VREEMDEN Een buurvrouw van Jini Kim, Lee Jong Ren, schetst een andere
schaduwzijde van het leven in een nieuwe smart city. ,,Er is weinig chemie
tussen de bewoners. We mengen niet zo met elkaar."" Omdat ze allemaal ergens
anders vandaan komen en vreemden voor elkaar zijn, denkt Jong Ren. Buurvrouw Kim
wijt het gebrek aan gemeenschapsgevoel ook aan de technologie. ,,Hoe meer we
daarvan hebben, hoe minder contact we hebben in het echte leven, lijkt het wel.""

Het kan anders, vindt ze: zelf ging ze juist koffiedrinken met de dames die met
haar een cursus yoga volgden via het telepresencesysteem.

,,Dat is voor mij complementair aan het offline leven.""

Ze zou de beeldschermen in huis best kunnen missen, overigens. Ze verhuisde net
als veel andere bewoners vooral naar Songdo om het park, de schone straten en de
frisse lucht. Allemaal zaken die ver weg zijn in haar thuishaven Gangnam, Seouls
equivalent van Amsterdam- Zuid waar Porsches het straatbeeld sieren en zowel de
bomen als de huizenprijzen tot in de hemel groeien.

Voor veel Koreanen zijn Songdo's high-techhuizen met parkzicht onbetaalbaar,
maar in Gangnam zingen enthousiaste verhalen rond over de spiksplinternieuwe
stad.

,,Je krijgt hier nu nog meer huis voor je geld dan in Gangnam'', tipt Jini Kim.

Had zanger Psy een vooruitziende blik toen hij de clip bij zijn wereldhit
Gangnam Style opnam in Songdo? Lee Jong Ren: ,,Dit is de nieuwe place to be.""

LANGUAGE: DUTCH; NEDERLANDS"
164107337,2015-06-26T00:00:00,Fraudelijst voor winkeliers werkt,989929011,Noordelijke Dagblad Combinatie / Dagblad van het Noorden,,,,Economie; Blz. 12,,98,,"DEN HAAG Het waarschuwingsregister in de detailhandel om fraude en diefstal door
medewerkers tegen te gaan, werkt goed. Dit meldt de Stichting Fraude Aanpak
Detailhandel. In het register staan namen van personeelsleden die zijn ontslagen
na bij voorbeeld diefstal van geld en goederen of het benadelen van hun winkel
door producten te goedkoop te verkopen. Via het register kunnen detaillisten
sollicitanten controleren op betrouwbaarheid. Vorig jaar zijn zo 525 mensen
uitgesloten voor een baan in een winkel. Bij het register zijn zo'n negenduizend
winkeliers uit het hele land aangesloten.

LANGUAGE: DUTCH; NEDERLANDS"
164107338,2015-06-25T00:00:00,Labbekak,989929011,Noordelijke Dagblad Combinatie / Dagblad van het Noorden,,,,Mensen; Blz. 14,,313,,"MENINGEN

COMMENTAAR

Werkgeversvoorman Hans de Boer heeft in het openbaar gezegd wat een aanzienlijk
deel van de Nederlanders aan de borreltafel ook wel eens zal roepen. Een groot
deel van de werklozen is volgens hem te lui om te werken, De Boer noemde ze
'labbekakken'.

Terecht heeft hij gistermiddag al zijn excuses aangeboden voor dit woordgebruik.

De Boer is bepaald niet de eerste die de sociale zekerheid in stevige woorden
bekritiseert. CDA-minister Onno Ruding haalde zich in de jaren tachtig al de
woede van half Nederland op de hals met zijn opmerking dat werklozen liever bij
Tante Truus bleven wonen.

Premier Rutte maakte enkele weken geleden zelfs vergelijkbare opmerkingen over
dat mensen liever hun hand ophouden dan de handen uit de mouwen steken.
Opmerkelijk genoeg neemt Rutte nu juist afstand van de woorden van De Boer.

Hoe verfrissend en verhelderend het ook kan zijn om ingewikkelde vraagstukken in
simpele oneliners samen te vatten, het doet het politieke klimaat in Nederland
geen goed. Voor veel maatschappelijke problemen zijn nu eenmaal geen simpele
oplossingen.

Het is aanlokkelijk om slachtoffers de schuld te geven van hun eigen probleem.
Dat geldt voor werklozen maar ook voor veel ziektes en psychiatrische problemen.
De redenering aan de borreltafel is dat verslaafden zwak en genotzuchtig zijn,
dat rokers hun eigen longziekte veroorzaken, dikke mensen hun eigen diabetes en
slappe ouders hun eigen ADHD-kind.

Een schop onder de kont op zijn tijd kan natuurlijk geen kwaad.

En al te lang blijven zwelgen in je eigen ellende heeft zeker geen zin. Maar
slachtoffers van ernstige problemen een trap na geven is hardvochtig en zinloos.
Het is een doorgeschoten vorm van liberalisme om voor alle problemen het
individu zelf aansprakelijk te stellen. De maatschappij heeft ook een
verantwoordelijkheid.

Arend van Wijngaarden @ hoofdredactie@dvhn.nl

LANGUAGE: DUTCH; NEDERLANDS"
164107339,2015-06-25T00:00:00,Belasting,989929011,Noordelijke Dagblad Combinatie / Dagblad van het Noorden,,,,Mensen; Blz. 14,,160,,"BRIEVEN

Brieven mogen 170 woorden lang zijn en moeten zijn voorzien van naam en adres.
De redactie behoudt zich het recht voor brieven in te korten. Lezersredactie,
Postbus 60, 9700 MC Groningen of lezersbrieven@dvhn.nl

Dit kabinet kan de werkloosheid in Nederland niet oplossen. Nu hebben de
regeringspartijen besloten dat er 5 miljard euro voor uitgetrokken moet worden.
Hoe kom je nu aan zoveel geld; belastingherziening en btw-heffing van 6 naar 21
procent tillen! De kapper, fietsenmaker, de bouw en verbouwingen worden allemaal
duurder. Behalve dan de kruidenier, slager en bakker.

Tsja, onze eerste levensbehoeften laten ze voorlopig nog even met rust. Ze
zullen toch niet het kwartje van Kok of de 1000 euro van Rutte ons eraf halen?
Natuurlijk niet, de Nederlandse burger is financieel weer de klos, net nu de
crisis nagenoeg voorbij is.

Na zeven magere jaren kwamen toch zeven vette jaren? No way, niet bij dit
kabinet!

Nieuwe Pekela, Lucas Meijer

LANGUAGE: DUTCH; NEDERLANDS"
164107340,2015-06-25T00:00:00,Superhuwelijk Nederland en België,989929011,Noordelijke Dagblad Combinatie / Dagblad van het Noorden,,ANNEMIEKE VAN DONGEN,,Economie; Blz. 10,,1023,,"REPORTAGE AHOLD EN DELHAIZE

Eindelijk is ie rond. De grootste superfusie in een decennium. Ahold en
Delhaize. Met dank aan de chemie tussen twee Nederlandse topmannen met oog voor
de gevoeligheden in België.

Bij de persconferentie zitten ze naast elkaar als twee oude vrienden. Hetzelfde
postuur, dezelfde kaaklijn, de grijze haren in een scheiding naar dezelfde kant.
Allebei dragen ze een blauw jasje. Alleen hun stropdassen verschillen:
Ahold-topman Dick Boer heeft een Albert Heijn-blauwe, Frans Muller draagt
Delhaize-rood.

Een beetje ongemakkelijk grijnzen ze in de lenzen van de vele fotografen.

Als die zijn uitgeklikt, kijken ze elkaar aan en breekt een brede lach door op
de gezichten. De superfusie die er negen jaar geleden al had moeten komen, is
mede dankzij de chemie tussen de twee Nederlandse topmannen nu wel gelukt.

Ahold en Delhaize kondigden gisterenmorgen de grootste deal in de wereldwijde
supermarktbranche in bijna tien jaar aan. Met de samensmelting van de
Nederlandse en Belgische beursgenoteerde bedrijven ontstaat een conglomeraat met
ruim 6.500 winkels waar 373.000 medewerkers wekelijks meer dan 50 miljoen
klanten bedienen. Door hun krachten te bundelen, kunnen ze nog verder groeien.
Schaalvergroting is immers het toverwoord in de branche waar de marges op een
fles cola en een pot pindakaas flinterdun zijn. Online zien ze nog veel
mogelijkheden.

Maar ook het aantal winkels moet worden uitgebreid. Zowel in Europa (Ahold heeft
supermarkten in Tsjechië, Delhaize in Griekenland, Roemenië en Servië) als in de
VS, waar Ahold en Delhaize samen meer dan 60 procent van hun omzet halen.

,,Als fusies in de hemel gemaakt worden, is dit een match made in heaven'', zegt
de Belgische retailprofessor Gino van Ossel. Hoewel de aandeelhouders en
mededingingsautoriteiten de plannen officieel nog goed moeten keuren, staat
niets een succesvol huwelijk volgens hem nog in de weg.

Dat huwelijk is opmerkelijk snel tot stand gekomen. In 2006 snuffelden de
bedrijven ook al eens aan elkaar, maar toen werd de verloving voortijdig
verbroken. Nuwas de deal binnen een half jaar rond. ,,Er waren ups en downs in
de gesprekken, maar vooral ups'', verklaart Jan Hommen, die als voorzitter van
Aholds raad van commissarissen betrokken was bij de onderhandelingen.

,,We hebben de tijd genomen om elkaar te leren kennen en vertrouwen op te
bouwen. Strategisch hadden we al een goede basis. Als er dan ook nog chemie
blijkt tussen de twee teams, gaat het opeens bijna vanzelf.''

Dat was negen jaar geleden wel anders. Toen was de macht bij Delhaize nog in
handen van familie van de oorspronkelijke oprichters.

,,Denk aan oud geld, industriële Waalse kringen, de Franstalige aristocratie'',
zegt Van Ossel. ,,Dat gaat niet noodzakelijkerwijs goed samen met een groep
calvinistische Hollanders.

De gevoeligheden die dat met zich meebrengt en de rivaliteit die er van oudsher
tegenover de Nederlanders was, mag je niet onderschatten.''

De afgelopen jaren hebben die familieleden plaatsgemaakt voor buitenstaanders
met verschillende paspoorten.

Nederlander Muller, die in 2013 aantrad, was de eerste ceo zonder familiebanden.
Zijn voorganger baron Pierre-Olivier Beckers-Vieujant bleef nog een tijdje aan
als toezichthouder, maar trok zich een maand geleden helemaal terug. In het
bestuur van het nieuwe fusiebedrijf komt één telg uit de Delhaizefamilie:
Jacques de Vaucleroy wordt commissaris. Maar hij is geen type die zich met de
dagelijkse gang van zaken zal bemoeien, denkt Van Ossel.

,,Hij zit er vooral om de financiele belangen van de familie te behartigen.''

Niet bekend is hoeveel aandelen de familie nog heeft, maar in het nieuwe
fusieconcern zijn ze volgens de hoogleraar geen machtsfactor van belang.

Dick Boer en FransMuller kunnen

Overname Ahold van Delhaize is vermomd als fusie

wel goed door één deur. In het retailwereldje komen de twee vijftigers elkaar al
zeker 15 jaar regelmatig tegen.

Zo werkten ze allebei voor SHV, het moederbedrijf van onder andere Makro. Ook
bleek er een persoonlijke klik tussen de Ahold-topman en de Zweed Mats Janson,
de voorzitter van de raad van commissarissen van Delhaize. ,,We zijn allebei
opgegroeid in een supermarkt'', zegt Boer,wiens ouders een kruidenierszaak
hadden in Axel. ,,Dat ligt in Zeeuws Vlaanderen'', benadrukt hij voor de
Belgische journalisten. ,,Ik ben opgegroeid op de grens van Nederland en
België.'' Om de pijn in België te verzachten, is de overname - aandeelhouders
van Ahold krijgen 61 procent van de nieuwe onderneming in handen, die van
Delhaize 39 procent - vermomd als fusie. In het nieuwe bestuur zijn de stoelen
eerlijk verdeeld: beide concerns leveren drie directieleden. Dick Boer wordt de
nieuwe ceo, maar Delhaize levert één extra commissaris, waaronder de voorzitter
van de raad. Het mondiale hoofdkantoor komt weliswaar in Zaandam, maar in
Brussel wordt een Europees hoofdkwartier gecreeerd.

Het aandeel Ahold Delhaize krijgt niet alleen een notering aan de AEX, maar ook
aan de beurs in Brussel.

De fusie, die halverwege 2016 afgerond moet zijn, moet op termijn 500 miljoen
euro per jaar aan kostenvoordelen opleveren. Vooral op het gebied van inkoop en
logistiek.

Verder moet Delhaize gaan profiteren van de online-ervaring die Ahold al heeft
met de webwinkels van Albert Heijn en Bol.com. Andersom moet Ahold van Delhaize
leren hoe het met een verrassender (vers)assortiment klanten kan verrassen. De
formules Albert Heijn en Delhaize blijven, ook in België, naast elkaar bestaan.
Althans voorlopig, zegt Boer. ,,Een definitief antwoord hebben we daar nog niet
op. Dat hangt ook af van de mededingingsautoriteiten.''

Voor de fusiekosten is eenmalig 350 miljoen euro opzij gezet. Dat geld is onder
meer bedoeld om de ICT-systemen te harmoniseren. Niet voor afvloeiingsregelingen
voor overtollig personeel. Tot zeker 1 juli 2017 zal de fusie geen gevolgen
hebben voor de werkgelegenheid en arbeidsvoorwaarden van het personeel, hebben
de bedrijven de vakbonden verzekerd. Zelfs de Belgische bonden, die nog in de
actiemodus stonden na de grote reorganisatie die Delhaize eind vorig jaar
aankondigde, reageerden 'redelijk gerustgesteld'.

GRAPHIC: Vier topmannen lichten het fusievoorstel toe. Jan Hommen (voorzitter
raad van commissarissen Ahold), collega Mats Jansson (Delhaize group), Dick Boer
(topman Ahold) en Frans Muller (topman Delhaize) (vlnr). FOTO ANP

LANGUAGE: DUTCH; NEDERLANDS"
164107341,2015-06-24T00:00:00,Canadese doet boekje open in bibliotheek,989929011,Noordelijke Dagblad Combinatie / Dagblad van het Noorden,,,,Wereld; Blz. 6,,60,,"WINDSOR De 22-jarige Alexa Morra mag van de rechter in het Canadese Windsor een
jaar lang niet naar de openbare bibliotheken in haar regio. Ze kreeg ook een
jaar voorwaardelijke celstraf wegens de door haar verspreide webcamseks. De
werkloze Morra nam haar show telkens stiekem op in bibliotheken en verspreidde
de opnames. Ze heeft er ruim 1000 euro mee verdiend.

LANGUAGE: DUTCH; NEDERLANDS"
164107342,2015-06-23T00:00:00,Bevingsgebied schiet niets op met rapport,989929011,Noordelijke Dagblad Combinatie / Dagblad van het Noorden,,FRANK VON HEBEL,,In het Nieuws; Blz. 2,,572,,"Om te garanderen dat Groningers veilig in hun huizen kunnen wonen - en om het
klimaat te redden - moet de gaskraan zo snel mogelijk helemaal dicht. Nu terug
naar 30 is een begin, maar het kan veel en veel sneller.

Ike Teuling van Milieudefensie Het is een grote stap in de goede richting. Kamp
moet nu nog met een fatsoenlijke uitkoopregeling over de brug komen voor de
getroffen huizenbezitters Reinette Klever (PVV)

Uit een nog vertrouwelijk onderzoek van kennisinstituut TNO, dat in handen is
van het Financieele Dagblad, blijkt dat de verwachte schokken minder zwaar zijn
dan gedacht. ,,Dat is natuurlijk geen geruststelling. De gevolgen van een beving
met een kracht van 4.5 zijn rampzalig'', zegt bestuurslid Lambert de Bont van de
Groninger Bodem Beweging.

Het TNO-rapport speelt een rol bij de beslissing hoeveel gas er in de tweede
helft van het jaar gewonnen mag worden. Minister Henk Kamp (VVD) van Economische
Zaken neemt naar verwachting uiterlijk vrijdag een besluit. Maar bronnen op het
Binnenhof melden dat hij vandaag een brief aan de Tweede Kamer schrijft waarin
staat dat hij de gaswinning over het jaar tot 30 miljard kuub beperkt. Eerder
werd uitgegaan van 33 miljard kuub.

Omdat de schokken naar verwachting minder hevig zijn, vallen mogelijk ook de
kosten om gebouwen en huizen in de regio te versterken minder hoog uit.
Versteviging van de zwakste huizen kost volgens de berekening van Kamp 6,5
miljard euro. De provincie Groningen berekende later dat indien alle gebouwen
worden aangepakt dit 30 miljard euro kost.De Bont: ,,Het is natuurlijk in
GRONINGEN Inwoners van het aardbevingsgebied schieten er niets mee op dat
volgens TNO een aardbeving maximaal een kracht van 4.5 op de schaal van Richter
in plaats van 5 heeft.

het belang van Kamp dat die waarden zo laag mogelijk zijn.''

Voorzitter Klaas de Boer van Bouwend Nederland afdeling Groningen is nauw
betrokken bij het aardbevingsbestendiger maken van gebouwen.

Hij benadrukt dat bij het voorspellen van de schade het niet zozeer de zwaarte
van de beving is die ertoe doet, maar de zogeheten grondversnelling, oftewel de
beweging die aan de oppervlakte wordt veroorzaakt.

,,Dewaarden van de grondversnellingen staan weergegeven in een contourenlijst.''
Deze is opgesteld door het KNMI. ,,Er komt in het najaar een nieuwe
contourenlijst. Ik heb begrepen dat die waarden lager zullen zijn. Dit heeft
mogelijk als gevolg dat er minder dan wel op een andere manier gebouwen moeten
worden verstevigd.''

Het KNMI bevestigt dat er een nieuwe contourenlijst in demaak is.

De lijst is onderdeel van de nieuwe richtlijnen die bij het aardbevingsbestendig
bouwen worden gehanteerd.

Läslo Evers, hoofd afdeling seismologie en akoestiek, wil niet vooruitlopen op
de uitkomsten van het onderzoek. ,,Maar ik sluit niet uit dat die waarden lager
zijn.''

Hij wijst op nieuwe feiten over de bodemgesteldheid van Groningen.

,,Bij de grondversnelling speelt niet alleen dezwaarte vaneen beving een rol.
Ook demanierwaarop de ondergrond die beving verwerkt, is van groot belang. Daar
weten we nu meer over. Die informatiewordt verwerkt in de nieuwe richtlijnen die
in de toekomst voor nieuw- en bestaande bouw worden gebruikt.''

Het TNO laat via een woordvoerder weten niet te willen reageren op een
onderzoek. Kamp krijgt voor zijn besluit over de gaswinning in het najaar ook
advies van onder meer Staatstoezicht op de Mijnen, CBS en KNMI.

Gaskraan gaat verder dicht

LANGUAGE: DUTCH; NEDERLANDS"
164107343,2015-06-23T00:00:00,Helpling koppelt 'witte' werkster aan huishouden,989929011,Noordelijke Dagblad Combinatie / Dagblad van het Noorden,,HENK SCHUTTEN,,Economie; Blz. 12,,585,,"Al lang voordat Helpling op 29 maart vorig jaar in Duitsland van start ging,
stond vast dat de dienst ook in Nederland actief zou worden.

Hidde Rensink (26)werd uit de Amsterdamse collegebanken gepluktommet de
27-jarige Floyd Sijmons, afkomstig van Groupon, de introductie van
schoonmakersbemiddeling Helpling in Nederland voor te bereiden.

Het afgelopen jaar werden via de website en de app ruim 20.000 woningen in
Nederland schoongemaakt.

Helpling is nu in meer dan vijftig steden met zo'n vijfhonderd schoonmakers
actief.

Helpling heeft volgens Sijmons en Rensink een gat in de markt gevonden.

Circa 98 procent van de schoonmakers in Nederland werkt zwart.

Mond-tot-mondreclame en een briefje bij de supermarkt bieden geen soelaas meer
bij het vinden van een goede schoonmaker, zoweet Sijmons uit marktonderzoek.
,,Steeds minder mensen hebben nog vertrouweninhet inhurenvan een hulp in de
huishouding die zwart werkt.

Onze meeste klanten hebben daarom nooit eerder een schoonmaker in huis gehad.""

Klanten hoeven via de website of app van Helpling alleen hun postcode en het
gewenste tijdstip in te vullen.

Betaling gebeurt online. Helpling verdient z'n geld door 20 procent in te houden
van de 13,90 euro die de schoonmaker per uur betaald krijgt. Sijmons: ,,Als een
klant bij ons een schoonmaker bestelt, gaat de app op zoek naar de beste
schoonmaker dicht in de buurt.""

Helpling garandeert de betrouwbaarheid en de kwaliteit van de dienstverlening.
Bijna driekwart van de schoonmakers die zich aanmelden, wordt daarom afgewezen.
Sijmons: ,,De schoonmakers moeten over voldoende ervaring beschikken, de juiste
referenties hebben en goed Nederlands of Engels spreken.

Op basis van duizenden recensies koppelen wij automatisch de beste
schoonmaakhulp aan de klant.""

Helpling neemt de schoonmakers veel rompslomp uit handen. Het bedrijf draait op
voor eventuele schade, een mooie vaas die bijvoorbeeld omvalt tijdens het
stofzuigen, doet alle boekingen en regelt de financiele afhandeling.

Kritiek is er ook. In Nederland valt Helpling onder de Regeling dienstverlening
aan huis, ook wel bekend als de 'witte-werksterregeling'.

Schoonmakers, zo'n 90 procent is vrouw, zijn niet in dienst van Helpling en ze
moeten zelf aangifte doen van hun inkomsten bij de Belastingdienst.

Vakcentrale FNV sprak eerder al van een 'gelegitimeerde vorm van zwartwerken'.
De sociale bescherming zou te pover zijn. Schoonmakers die werken volgens de
regeling zijn bijvoorbeeld niet verzekerd voor de Ziektewet, de Werkloosheidswet
(WW) en arbeidsongeschiktheid (WIA).

Sijmons en Rensink spreken dat niet tegen. ,,We hebben inderdaad geen cao'',
zegt Sijmons. ,,Helpling moet het hebben van de deeleconomie.

De vergelijking met taxibedrijf Uber wordt daarom vaak gemaakt.

Maar voorUber is er een duidelijk alternatief, want de taxibranche beschikt wel
over een cao. Bij ons is dat niet het geval, omdat iedereen zwart werkt.""

Helpling blijkt bovendien een uitkomst voor personeel in de thuiszorg dat op
straat is komen te staan.

,,Bijna de helft van onze schoonmakers was daar voorheen werkzaam.

Veel ontslagen thuiszorgmedewerkers hebben wij vrijwel direct kunnen opvangen.
Dankzij ons grote klantennetwerk hoeven zij niet de zwarte markt op en ze
blijven voor bijna hetzelfde loon werken.""

Met een schuin oog kijken Rensink en Sijmons ook naar andere vormen van
dienstverlening. ,,Klusjes, babysitten, tuinieren, pianoles, eigenlijk alles wat
rond het huis gebeurt"", zegt Rensink. ,,De toepasbaarheid van dit platform is
enorm.""

GRAPHIC: Floyd Sijmons (l) en Hidde Rensink: ,,Veel ontslagen
thuiszorgmedewerkers hebben wij vrijwel direct kunnen opvangen.'' FOTO HELPLING

LANGUAGE: DUTCH; NEDERLANDS"
164107344,2015-06-23T00:00:00,Prijzen koophuizen verder omhoog,989929011,Noordelijke Dagblad Combinatie / Dagblad van het Noorden,,,,Economie; Blz. 12,,127,,"DEN HAAG Koopwoningen waren vorige maand 2,6 procent duurder dan in mei 2014.De
prijzen zitten al ruim een jaar in de lift, zo becijferde het Centraal Bureau
voor de Statistiek (CBS) en het kadaster.

In juni 2013 bereikten de huizenprijzen een dieptepunt. Sinds die tijd is er
sprake van een licht stijgende trend. Vergeleken met die periode liggen de
prijzen nu 4,6 procent hoger.

Ten opzichte van augustus 2008 is het prijsniveau nog altijd 17,8 procent lager.

Ook het aantal verkochte woningen zit in de lift. Het kadaster meldde vorige
week al dat in de maand mei 12.827 verkochte woningen zijn geregistreerd. Dat is
ruim 7 procent meer dan in mei 2014. In de eerste 5 maanden van 2015 zijn er
60.102woningen verkocht, ruim 16 procent meer dan een jaar eerder.

LANGUAGE: DUTCH; NEDERLANDS"
164107345,2015-06-23T00:00:00,ABN grijpt opnieuw in op kantoor Dubai,989929011,Noordelijke Dagblad Combinatie / Dagblad van het Noorden,,,,Economie; Blz. 12,,64,,"AMSTERDAM ABN Amro heeft opnieuw een medewerker ontslagen van zijn kantoor in
Dubai.

De medewerker heeft van een klant privé een geldbedrag aangenomen.

Hij maakte dit geld vervolgens over naar een derde partij. ,,De medewerker heeft
daarmee in strijd gehandeld met gedragslijnen'', aldus ABN Amro.

In januari stuurde de bank al zes medewerkers in Dubai de laan uit vanwege
gesjoemel.

LANGUAGE: DUTCH; NEDERLANDS"
164107346,2015-06-22T00:00:00,Cyprus leerde tering naar de nering te zetten,989929011,Noordelijke Dagblad Combinatie / Dagblad van het Noorden,,JESSICA MAAS,,Wereld; Blz. 8,,428,,"De leningen zijn een erfenis uit de tijd dat de Grieks-Cyprioten nog op grote
voet konden leven, met een groot huis, een dikke auto en een enorme lening. De
banken strooiden met geld. In totaal staat er twee jaar na de bankencrisis op
het eiland nog zo'n 27 miljard euro uit.

Dat het zo niet kon doorgaan, zag een aantal van de 800.000 eilandbewoners wel
in, maar dat de droom zou ontaarden in een regelrechte nachtmerrie niet. Cyprus
werd mee- NICOSIA Dertien Cypriotische parlementariërs hebben nog voor 35
miljoen euro aan achterstallige leningen uitstaan bij de Bank of Cyprus.

Zullen ze dat bedrag ooit terugbetalen?

'Iedereen moet nu op de kleintjes letten. Zuinig is trendy geworden'

gesleept door de problemen in Griekenland.

De regering van premier Dimitri Christofias, die de financiële malaise niet
onder ogen wilde zien, maakte de ellende nog groter.

Eind 2012 was Cyprus zo goed als failliet. In maart 2013 bleven de banken zelfs
tien dagen dicht. Er kon nog slechts 300 euro per dagworden gepind. De regering
moest 10 miljard euro lenen van de eurolanden, het Internationaal Monetair Fonds
en de Europese Centrale Bank.

Die miljardenlening had een hoge prijs. De Laiki-bank werd gesaneerd.

Cyprioten met meer dan 100.000 euro op de bank konden naar hun spaargeld
fluiten. Het was de eerste keer dat particulieren in Europa rechtstreeks
meebetaalden aan de crisis.

Jeroen Dijsselbloem, toen net voorzitter van de eurogroep, heeft op Cyprus geen
vrienden gemaakt.

De werkloosheid steeg naar 17 procent en onder jongeren was de situatie nog
erger. Velen konden de enorme leningen niet meer aflossen.

De nachtmerrie van de Cyprioten was compleet.

Ruim twee jaar later is Cyprus snel uit de crisis geklauterd. Het verschil met
Griekenland kan niet groter zijn. De regering in Nicosia houdt zich keurig aan
de afspraken met de internationale geldschieters en Europa is vol lof.

De veerkracht van Cyprus blijft Fiona Mullen, een vooraanstaand econoom op het
eiland, verbazen: ,,Dit eiland heeft een roemruchte geschiedenis en kan
blijkbaar wel tegen een stootje.'' Mullen prijst premier Nikos Anastasiades, die
het juiste beleid heeft gevoerd door de hand stevig op de knip te houden,
waarmee hij een einde maakte aan de enorme overheidsuitgaven.

In de eerste drie maanden van dit jaar was zelfs sprake van economische
groei.Mullen: ,,Cyprus is veranderd.

Nu vragen de Cyprioten in een restaurant zonder blikken of blozen de ober het
overgebleven eten in te pakken. Vroeger totaal ondenkbaar.

Nu moet iedereen op de kleintjes letten.

Zuinig is trendy geworden.''

LANGUAGE: DUTCH; NEDERLANDS"
164107347,2015-06-20T00:00:00,Wat betekenen k.k. en v.o.n. eigenlijk?,989929011,Noordelijke Dagblad Combinatie / Dagblad van het Noorden,,,,Advertentie; Blz. 14,,145,,"Vraag&antwoord

Ik zie achter huizenprijzen steeds k.k. of v.o.n. staan. Wat betekent dat?

De afkortingen achter de huizenprijzen staan voor 'kosten koper' en 'vrij op
naam'. Let daar altijd goed op, want deze toevoeging maakt een wezenlijk
verschil op de totale kosten van je huis.

Kosten koper zegt het al: alle bijkomende kosten zijn voor de koper.

Dat is gebruikelijk bij bestaande woningen. Het bedrag is afhankelijk van het
huis dat je koopt. De overdrachtsbelasting is bijvoorbeeld twee procent van de
woningprijs. De notaris brengt behalve zijn uurtarief onder andere de kosten
voor de hypotheek- en transportakte in rekening.

Wanneer een huis 'vrij op naam' is komen al die kosten voor rekening van de
verkoper. Dat is doorgaans het geval bij nieuwbouwwoningen. Laat je
aankoopmakelaar wel altijd even informeren omwelke kosten het gaat, dat voorkomt
verrassingen.

LANGUAGE: DUTCH; NEDERLANDS"
164107348,2015-06-20T00:00:00,LANGZAME GESPREKKEN,989929011,Noordelijke Dagblad Combinatie / Dagblad van het Noorden,,T E K S T HERMAN SANDMAN | F O T O M A R C E L J U R I A N D E J O N G,,Weekend; Blz. 16,,1481,,"Hij keek vanuit zijn schrijverskamer vijftig jaar lang uit op zijn tuin in
Glimmen.

Maar meer nog dan op dat uitzicht, was dichter Rutger Kopland verliefd op het
land van de Drentsche Aa.

Je moet weten waar het is, anders vind je het niet: het plekje van Kopland. De
twee waterschapsmedewerkers die bezig zijn bij de brug naast partycentrum-
restaurant De Drentsche Aa in Schipborg, moeten het antwoord ook schuldig
blijven: ,,Nee, geen idee.''

Als verslaggever en fotograaf een artikel laten zien van elf jaar geleden, met
een foto van de oude meander, wijst er een naar het noordwesten: ,,Die kant
op.'' ,,Kan ook die kant op zijn'', zegt de ander, met zijn vinger richting het
oosten.

Dat is niet zo gek, het riviertje kent daar twee scherpe bochten.

Een mevrouw op de fiets die ons vragend ziet kijken, is zo aardig om te stoppen
en weet onmiddellijk waarover we het hebben: ,,Het plekje van Kopland? Jazeker
ken ik dat. Is hier vlakbij. Loop maar mee.''

Het uitzicht op zijn tuin, daar zit bijna copyright op. Het inspireerde Rutger
Kopland tot de poëzie waarmee hij zich in bijna vijftig jaar ontpopte tot een
van de meest geliefde en best verkopende dichters van ons land. Dat copyright
zou ook kunnen gelden voor zijn favoriete plek in Drenthe. Ook op de oever van
een scherpe bocht in het Schipborgse Diep kwamen de gedachten, bij de aanblik
van het land, het meanderende water en het besef dat de tijd er onmerkbaar
voorbijging.

Het bijzondere aan die bocht is dat in de kom een natuurbad was aangelegd.
Kopland kwam er voor het eerst in 1946 of 1947 met zijn klasgenoten. Hij zat op
het gymnasium in Assen en als het warm weer was, zochten de jongeren verkoeling
in het water van Schipborg.

Het natuurbad werd geëxploiteerd door de ouders van een klasgenoot: Grietje
Evenhuis. Het hoorde bij het recreatieparkje Musarrindill dat de familie
beheerde.

En nog steeds beheert.

Rudi van den Hoofdakker, de eigenlijke (roep)naam van Rutger Kopland, raakte in
zijn gymnasiumtijd bevriend met Jur, de jongere broer van Grietje. Die
vriendschap zou een leven lang duren en het plekje aan de Ruiterweg zou een
leven lang een toevluchtsoord blijven.

Daan Heerma van Voss, die Kopland kort voor zijn dood in Drenthe interviewde,
schetste in zijn weerslag van het bezoek in weekblad Vrij Nederland het voor de
hand liggende beeld: 'Een man die aan de oever van de Drentse Aa zit, met zijn
handen in het gras'.

Dat deed hij inderdaad vaak, maar Rudi zocht er met Jur eveneens naar
paddenstoelen en de twee voerden er vooral 'langzame gesprekken'.

De mevrouw op de fiets wijst, na een paar honderd meter lopen in noordoostelijke
richting, naar een plek tussen een paar huisjes aan de zuidkant van de
Ruiterweg.

,,Daar. Maar je kunt er niet zomaar op. Het is privéterrein. Bij het witte
huisje moet je toestemming vragen.'' Dat doen verslaggever en fotograaf. Het
ziet er van een afstandje niet naar uit dat er iemand thuis is. Tegen de
verwachting in wordt opengedaan, al blijft de

ALS DE DORPELINGEN HET PLOK-PLOK-PLOK VAN DE POMP HOORDEN WAS HET TIJD VOOR VIS

deur op een kier. Een oudere mevrouw beziet de twee mannen op haar stoep met
argwaan. Ja, dat is daar en nee, hier moet je niet zijn.

Een deur verderop.

We kijken tegelijkertijd om en zien een trekker het erf oprijden.

We bedanken de mevrouw beleefd, zeggen moi en roepen 50 meter verderop een paar
keer volluk! Met succes, want achter het huisje waar de tractor staat geparkeerd
komt een man aanlopen. Ernst Evenhuis.

De omgeving waarin de jonge Rudi en Jur hun langzame gesprekken voerden, was een
wereld in balans. Een pure wereld die, met uitzondering van het zwembad, nog
niet door mensenhanden was bezoedeld. De natuur kon ongestoord de natuur zijn.
Zoals het er was, zo was het er altijd geweest en zo zou het altijd zijn.

Alleen de loop van het riviertje verlegde zich beetje bij beetje, centimeter
voor centimeter, in een voor de mens nauwelijks waarneembaar tempo.

Kopland hield van de intimiteit, de beslotenheid van een beschutte plek, waar je
niets hoefde. Alleen denken, met veel witregels tussen de gedachten. Anderzijds
was er, vanaf het terras, het weidse uitzicht over het stroomdal van de
Drentsche Aa en de weilanden die tot aan de bosrand reikten.

In het boek De Drentsche Aa - portret van een monumentaal landschap (Zwolle,
2014) gaat Kopland in op wat hij erover probeert te vertellen in zijn gedichten.
Het is de glimp van vroeger die mens daar krijgt, een kijkje in het oude land.
Al gaat het eigenlijk niet zozeer over de omgeving, maar meer over zijn beleving
ervan.

Al die jaren dat ik zat te kijken op het terras aan de rivier dacht ik: zoals
hier, zo moet het zijn // niets ontbreekt, niets is overbodig het is te
eenvoudig om te begrijpen te vanzelfsprekend om te beschrijven zo ligt het daar.
(fragment uit Stroomdal XI) Ja hoor, we mogen er wel even een foto maken. Ernst
Evenhuis is de zoon van Jur Evenhuis en neemt de tijd om ons even te woord te
staan. Alsof we anders hadden verwacht. In Drenthe heb je tijd en anders maak je
tijd. We staan op het terras waar de collega van het artikel van elf jaar
geleden ook stond. Met inderdaad: uitzicht op een scherpe kronkel in de rivier.
In die bocht is duidelijk het zwembad te herkennen. Het oudste zwembad van
Drenthe, meldde Kopland aan wie het maar horen wilde.

Als de jonge Evenhuis het krantenartikel inziet, blijkt er toch iets veranderd.
Hij wijst op de foto. De grote els aan de rand van het bad is verdwenen. Hij
knikt naar een plekje verderop: ,,Ik wil die eik blijven zien. Nee, geen idee
hoe oud hij is. Misschien wel 100 jaar.

Kijk, de beschoeiing had ik toen net aangelegd. Om te voorkomen dat de rivier
nog verder deze kant op komt. De bocht lag vroeger veel dichter tegen het
zwembad aan.''

Kopland schreef behalve de cyclus Stroomdal meerdere gedichten over de Drentsche
Aa. Daarin klinkt niet alleen de romantische inborst door en het onontkoombare
van de vergankelijkheid, maar ook realiteitszin. De liefde voor die plek, zo
wist hij, bestond slechts in het hoofd. Ze was niet wederkerig. Als hij er niet
meer zou zijn, zou het land daardoor niet veranderen. De bomen, de vogels, het
water, ze zouden hem geen seconde missen. Natuur kent geen emotie.

Hoewel de wereld rond het natuurbad in de jaren dat hij er kwam weinig
veranderde en daaraan niet werd 'geprutst', bouwden Rudi en Jur in 1980 wel een
brug.

Om het vee van de ene kant van het riviertje naar de andere kant te brengen. Een
half illegale actie.

Want de toestemming van de toenmalige gemeenten Vries en Anloo, van de provincie
en het waterschap kwam er pas toen het ding er allang lag. De brug is inmiddels
verdwenen.

De opa van Ernst Evenhuis liet het natuurbad in 1932 aanleggen. Het was de tijd
van crisis, van werkverschaffing en voor de inzet van werkloze arbeiders vroeg
de Drent subsidie aan. Hij ging daarvoor zelfs naar Den Haag, dat toen nog op
twee dagen reizen lag, maar kreeg nul op rekest. Het geld kwam er niet, het bad
wel.

Evenhuis betaalde het zwembad uit eigen zak. In één winter werd de klus
geklaard. Door vijf man, die het met de hand uitgroeven.

Zij schepten het zand op een grote plaat en die werd door twee paarden naar
voorbij de grote eik getrokken, waar het werd gestort.

Een behoorlijke klus, want in het midden is het bad drie meter diep.

Een echt natuurbad. De bovenste drie centimeter waren aangenaam van temperatuur,
opgewarmd door de zon en naarmate het dieper werd, werd het kouder.

Eens per jaar werd het zwembad schoongemaakt. De verbinding met het riviertje
werd afgesloten en een pomp spuwde het water in de rivier. Ernst Evenhuis: ,,Als
de dorpelingen het plok-plok-plok van de pomp hoorden, dan zag je ze aankomen.
Voor de vis. Het bad zat er vol mee. Er was genoeg voor iedereen. Zoveel mensen
woonden hier toen ook niet, hooguit tachtig.''

Op een plek waar de mens de eeuwigheid voelt gaan de gedachten vanzelf richting
vergankelijkheid.

Langzame gesprekken en gedachten met veel wit gaan bijna altijd over leven en
dood. Schoonheid is betrekkelijk, alles gaat voorbij. Maar het denken aan de
eindigheid drukte de stemming niet. het landschap met de rivier doortrekt me en
laat me achter, zonder een gevoel, zonder een gedachte - het laat me weten hoe
overbodig ik ben // ik zit hier, zie dit en vergeet dit, hetzelfde moment ik ben
alleen en niemand weet waar ik ben en wat ik zie, ook ikzelf niet (fragment uit
Stroomdal III) Rutger Kopland overleed in 2012 op 77-jarige leeftijd. Jur
Evenhuis, inmiddels zeventig, overleefde hem, evenals Grietje. Die is 82 nu.

De familie verhuurt er nog steeds huisjes. Vier stuks. De tijd wil er maar niet
snel gaan. De jonge Evenhuis neemt de gasten soms mee op trektocht door het
Drentse land, zoals zijn vader deed. Met na afloop een kopje thee in de kantine,
op de kop van de bocht: ,,Soms stapte Rudi binnen'', herinnert Ernst zich: ,,dan
zag je de vrouwen helemaal smelten.''

GRAPHIC: De grillige kronkel in het Schipborgse Diep, met in het midden het
zwembad.

LANGUAGE: DUTCH; NEDERLANDS"
164107349,2015-06-20T00:00:00,'Angst voor bankroet zit in het Duitse DNA',989929011,Noordelijke Dagblad Combinatie / Dagblad van het Noorden,,WIERD DUK,,Mensen; Blz. 10,,517,,"OPINIE

Duitsers kunnen uit eigen geschiedenis vertellen welke gevolgen een bankroet
voor een land kan hebben. Verpaupering en radicalisering hielpen de
nationaalsocialisten in het zadel.

Een dollar is nu 800 miljard mark,' schreef de Duitse leraar August Heinrich von
der Ohe op 14 november 1923. 'Politici vechten met alle middelen om de macht.'

Von der Ohe, een leraar uit Uelzen, hield in de crisisjaren '20 een dagboek bij,
dat leest als een opsomming vancatastrofes.Augustus 1923: 'De inkomstenbelasting
is met 400 procent verhoogd. Een koe kost 350 miljoen mark.'

De Duitse staat had in de voorafgaande jaren een enorme schuldenlast opgebouwd
om de kosten voor de EersteWereldoorlog te kunnen financieren.

Daar kwamen na de nederlaag in 1918 aanzienlijke herstelbetalingen aan de
geallieerden bij.

Toen Franse troepen in 1923 bovendien het Ruhrgebied bezetten ontstond
hyperinflatie enwas de economische chaos compleet. De staatwas feitelijk
bankroet.

Pas na de geldhervorming van november 1923 kon leraar Von der Ohe weerwat
ademhalen. 'Ondanks onze persoonlijke financiële verliezen, zijn we blij weer
een normaal leven te kunnen leiden,' schreef hij.

Het zijn verhalen als die van Von der Ohe, die Duitsers van generatie op
generatie aan elkaar doorvertellen en die doorwerken tot op de dag van vandaag.
Voor niets hebben Duitsers zo veel angst als voor het spook van de inflatie en
voor een faillissement. 'Die angst zit in ons DNA,' schreef de krant Die Welt.
Het aantal alarmerende Duitse boeken over een nieuw staatsbankroet is niet te
tellen.

Voor Von der Ohe duurde de rust overigens niet lang. In 1932 maakte Duitsland,
onder invloed van de grote depressie in de Verenigde Staten, nog een nationaal
faillissement mee. De daaruit voortvloeiende verpaupering en radicalisering van
grote delen van de bevolking leidden mede tot de opkomst van Hitler en diens
nationaalsocialisten.

Altijd zijn het de doorsnee burgers die de prijs betalen. Spaargeld gaat in rook
op, salarissen en pensioenen

Altijd zijn het de doorsnee burgers die de prijs betalen

zijn niets meer waard, aandelen kelderen.

In 1948 sloeg in Duitsland het noodlot opnieuw toe. De economische
omstandigheden waren miserabel, men leefde van ruilhandel. 'Er werden nauwelijks
goederen geproduceerd,' schreef de bankmedewerker Theo Wehrbein uit Hamelen.

'Dus was er bijna niets te koop. Sigaretten waren het hardste betaalmiddel.'

Eind juni werd in de westelijke bezette gebieden de waardeloos geworden
Reichsmark vervangen door een nieuwe munt: de D-mark. Voor die omstelling
moesten vooral de spaarders bloeden: lonen en pensioenen werden één op één
omgezet, maar voor spaartegoeden gold een koers van 10 Reichsmark voor 1 Dmark.

Je zou op basis van de collectieve herinnering aan die horror-jaren verwachten
dat Duitsers begrip hebben voor de problemen van de Griekse bevolking. Maar dit
is slechts ten dele het geval: 60 procent zegt voorstander te zijn van een harde
aanpak van de Grieken. In de hoop, kennelijk, dat het spook van de crisis
Duitsland ditmaal niet zal bereiken.

Wierd Duk is correspondent in Duitsland.

GRAPHIC: Handelaren op de beurs in Frankfurt am Main AFP PHOTO / DANIEL ROLAND

LANGUAGE: DUTCH; NEDERLANDS"
164107350,2015-06-20T00:00:00,"Treant: 135 banen weg en 6,7 miljoen winst",989929011,Noordelijke Dagblad Combinatie / Dagblad van het Noorden,,GERT VAN DER VEEN,,Regio; Blz. 14,,300,,"Dit heeft de koepelorganisatie van drie ziekenhuizen en zeventien centra voor
ouderen- en verpleegzorg in de regio Hoogeveen-Emmen-Stadskanaal gisteren
bekendgemaakt. Dat de besparingen op personeel minder zwaar uitvallen dan was
voorzien, heeft onder meer temaken met het meevallende resultaat over het
afgelopen boekjaar: 2014 is afgesloten met een winst van 6,7 miljoen euro.

Treant voorspelde een kleine maand geleden al dat de cijfers posi-
HOOGEVEEN/EMMEN Het aantal banen dat verdwijnt bij de Treant Zorggroep komt
uiteindelijk uit op 135 fulltime arbeidsplaatsen. Dat zijn er aanzienlijk minder
dan de 300waar eerst voorwerd gevreesd.

Aanzienlijk minder ontslagen dan de 300 waarvoor werd gevreesd

tiever zouden uitpakken en dat wordt nu bewaarheid. Dat neemt niet weg dat de
trend negatief is, want in 2013was nog sprake van 10,8 miljoen euro winst. Door
een bezuinigingsprogramma en het schrappen van banen wil de directie de komende
jaren de weg omhoog terugvinden ondanks de verwachte terugloop van de
opbrengsten.

Dit jaar verdwijnen 75 banen en volgend jaar nog eens 60. ,,Het overgrote deel
daarvan kan met natuurlijk verloop'', liet bestuursvoorzitter Marcel Kuin recent
in deze krant weten.

Verdere efficiency van de zorgverlening en de ondersteunende processen in de
ziekenhuizen Bethesda Hoogeveen, Refaja Stadskanaal en het Scheper Ziekenhuis
Emmen moeten ook geld opleveren.

De zorggroep wil de gemaakte winsten gebruiken om investeringen te doen in onder
andere het elektronisch patiëntendossier en in het opknappen/uitbreiden van de
operatiekamers de komende jaren. Het positieve resultaat van 6,7 miljoen euro
over 2014 wordt daarom toegevoegd aan het eigen vermogen.

Treant zegt er financieel bovengemiddeld goed voor te staan vergeleken met
andere organisaties in de sector.

LANGUAGE: DUTCH; NEDERLANDS"
164107351,2015-06-19T00:00:00,De gevaren van het internet,989929011,Noordelijke Dagblad Combinatie / Dagblad van het Noorden,,,,Vrydag; Blz. 6,,362,,"Op een ogenschijnlijk normale dag wordt het leven van Adam totaal op zijn kop
gezet. In een kroeg spreekt een vreemde man hem aan. 'Corinne was helemaal niet
zwanger. Ze heeft het allemaal verzonnen.' De vreemde geeft hem nog een paar
tips mee waar hij informatie over de waarheid kan vinden en verdwijnt dan weer
uit Adams leven, hem in shock achterlatend.

Natuurlijk kan Adam de informatie naast zich neerleggen en doorgaan met zijn
leven. Maar de nieuwsgierigheid en onrust wint het. Adam gaat op zoek en vindt
al snel aanwijzingen die er op duiden dat de vreemde de waarheid heeft Titel: De
vreemde. Auteur: Harlan Coben. Vertaald door Martin Jansen in de Wal. Uitgever:
Boekerij. Prijs: 19,95 euro (347 blz.).

gesproken

Wanneer hij zijn vrouw met zijn bevindingen confronteert, verdwijnt ze
plotseling van de aardbodem.

In De vreemde wijst Harlan Coben op de gevaren van internet.

Gevoelige informatie ligt voor het oprapen. Zeker voor handige hackers met
toegang tot websites waar de gebruiker liever niet mee geconfronteerd wordt. De
vreemde en zijn trawanten hebben een heel netwerk ontwikkeld. Ze zoeken
informatie, proberen de gebruiker te chanteren en wanneer niet betaald wordt,
deelt de vreemde zijn bevindingen met een naaste.

Waar de Amerikaanse bestsellerauteur zich in zijn Myron Bolitarthrillers bedient
van veel actie en onbegrensde mogelijkheden, beperkt De vreemde zich tot een
doorsnee Amerikaans stadje. Met doorsnee mensen en een sociaal vreemde handig
gebruik van. Een leven als escortdame, een sporter die verboden middelen
gebruikt, niemand ontkomt aan de hackers.

Totdat Adam op zoek gaat naar zijn vrouw en stukje bij beetje het netwerk
blootlegt en hij terechtkomt in een gevaarlijke wereld.

Coben slaagt er met zijn verschillende verhaallijnen en onverwachte wendingen
zoals altijd in de aandacht van de lezer op te zuigen.

Maar het puntje van de stoel dat bij eerdere thrillers van zijn hand geen moment
leeg bleef, is nu af en toe onbezet. Zeker het middenstuk valt tussen het snelle
begin en het spannende slot een beetje uit de toon. Maar ook bij de lezer
overwint de nieuwsgierigheid naar de afloop van het originele verhaal.

JOHAN STOBBE

GRAPHIC: leven zoals iedereen dat kan leiden. Maar onderhuids kriebelt er van
alles en heeft iedereen zijn eigen problemen. Afgunst, werkloosheid, diefstal,
intriges. Daar maakt de club van de

LANGUAGE: DUTCH; NEDERLANDS"
164107352,2015-06-19T00:00:00,Ex-partner moet eigen broek ophouden,989929011,Noordelijke Dagblad Combinatie / Dagblad van het Noorden,,,,Nederland; Blz. 4,,405,,"Het huidige systeem is achterhaald en oneerlijk, vindt een Kamermeerderheid van
VVD, PvdA en D66.

De drie partijen sturen vandaag hun langverwachte wetsvoorstel naar de Raad van
State. Nu moeten meestal mannen hun ex-vrouwvaak 12 jaar lang onderhouden. Dat
wordt ingekort naar de helft van het aantal jaren dat de partners getrouwd
waren, met een maximum van 5 jaar.

De huidige wet is gebaseerd op de gedachte dat mannen voor vrouwen moeten
zorgen, maar VVD, PvdA en D66 vinden dat niet meer van deze tijd.
,,Partneralimentatie zou veel meer een vangnet moeten zijn met als doel
terugkeren op de arbeidsmarkt'', zegt VVD-Kamerlid Foort vanOosten. ,,Het is
heel normaal dat je op enig moment je eigen broek op kunt houden.''

DEN HAAG Ex-partners moeten hun eigen broek gaan ophouden. De partneralimentatie
gaat omlaag en hoeft maximaal 5 jaar betaald te worden in plaats van 12 jaar.

Partneralimentatie gaat omlaag, termijn wordt flink ingekort

Er worden uitzonderingen gemaakt voor 'traditionele' huwelijken: de ex-partner
die langer dan 15 jaar gehuwd was en 10 jaar of korter voor haar AOW-leeftijd
zit, houdt langer recht op alimentatie. Nog een uitzondering: mannen of vrouwen
met jonge kinderen krijgen partneralimentatie tot het jongste kind 12 jaar is.

Maar verder gaat flink het mes in het huidige recht. Als een huwelijk korter dan
3 jaar heeft geduurd, hoeft er voortaan geen partneralimentatie meer betaald te
worden.

De alimentatie loopt daarentegen door als een ex een nieuwe partner krijgt,
omdat dit niet van invloed is op de zoektocht naar werk.

Ook de hoogte van de alimentatie gaat omlaag. Nu is het uitgangspunt dat de
ex-partner hetzelfde welvaartsniveau behoudt als tijdens het huwelijk. PvdA'er
Jeroen Recourt: ,,Het gevolg hiervan is dat degene die moet betalen in de
praktijk soms zwaar onder dat niveau komt te zitten.

We hebben daar veel schrijnende verhalen over gehoord.''

Straks wordt de hoogte gebaseerd op de oorspronkelijke uitgangspositie van de
ex, die recht heeft op alimentatie.

Bovendien daalt het bedrag geleidelijk,omdat het niet meer wordt aangepast aan
de inflatie.

Wendy Bosch, oprichter van een stichting voor gescheiden vrouwen, vindt het
positief als vrouwen worden aangespoord sneller hun leven op te pakken. ,,Maar
ik denk dat een ex die uit is op veel geld altijd een draak zal zijn en dat
eenmandie niet wil betalen, blijftweigeren. Daar verandert een nieuwe wet niet
zoveel aan.''

LANGUAGE: DUTCH; NEDERLANDS"
164107353,2015-06-19T00:00:00,DNB: toch lage hypotheeklimiet,989929011,Noordelijke Dagblad Combinatie / Dagblad van het Noorden,,,,Economie; Blz. 12,,371,,"Het idee leidde al tot veel ophef en negatieve reacties uit de politiek.

Een begrijpelijke ,,schrikreactie'', stelde Jan Sijbrand, directeur toezicht bij
DNB, gisteren. Maar hij dringt aan op een ,,tweede ronde'' in de discussie.

Vanuit het oogpunt van de financiële stabiliteit is het volgens hem echt nodig
om de hypotheeklimiet AMSTERDAM De Nederlandsche Bank (DNB) houdt vast aan zijn
voorstel om het maximale bedrag datmensen kunnen lenen voor een huis verder
omlaag te schroeven.

verder te verlagen. Dat deze nu relatief hoog is, zorgt er namelijk voor dat
buitenlandse banken afgeschrikt worden om naar Nederland te komen en toe te
treden tot onze markt.

Momenteel kunnen huizenkopers in Nederland 103 procent van de koopsom lenen. In
2018 moet dat verlaagd zijn tot 100 procent. Als het aan DNB ligt gaat het
kabinet nog een stap verder en wordt de hypotheeklimiet ieder jaar met 1
procentpunt verlaagd tot het maximum op 90 procent ligt.

In andere landen zijn deze hoge percentages helemaal niet gebruikelijk en wordt
het als erg risicovol ervaren dat mensen zoveel kunnen lenen bij het kopen van
een huis. Bovendien maakt de hoge limiet het voor banken lastig om de hypotheken
die zij verstrekken te financieren.

Sijbrand wijst erop dat ook het Internationaal Monetair Fonds (IMF) onlangs
verklaarde de hypotheeklimiet in Nederland erg hoog te vinden.

In de ogen van de toezichthouder is het belangrijk dat er meer buitenlandse
banken naar Nederland komen, omdat er nu nog teweinig concurrentie is in onze
bankensector.

Centrale bank wil meer concurrentie van nieuwkomers in Nederland

Een paar grote jongens domineren vrijwel heel de markt.

Als er een nieuwe crisis zou ontstaan en zo'n systeembank valt om, kan dit tot
grote problemen leiden.

DNB wil dat voorkomen. Door het gebrek aan concurrentie zijn bijvoorbeeld ook de
marges op hypotheken hier vrij hoog.

DNB pleit tevens voor het verder verlagen van de hypotheekrenteaftrek.

Ook die schrikt buitenlandse banken af. Verder verwelkomt de toezichthouder de
komst van nieuwe innovatieve financiële start-ups, omhet bankenlandschap
diverser te maken. En de toezichthouder werkt aan het terugdringen van de
staatsgaranties die de grote Nederlandse banken genieten.

LANGUAGE: DUTCH; NEDERLANDS"
164107354,2015-06-19T00:00:00,"Roel Doef, Witteveen, afdeling Beilen",989929011,Noordelijke Dagblad Combinatie / Dagblad van het Noorden,,,,Regio; Blz. 24,,72,,",,In de jaren dertig werd dit land gebruikt voor een werkgelegenheidsproject.

Mensen kregen zaadjes, een geit en moesten een stukje land bewerken. Wij hebben
er een tuin van gemaakt met een prieel, een heuvel en een waterlelievijver.

De vijver wordt gevuld met behulp van een bronpomp die water van dertig meter
diepte naar boven haalt. De mooiste planten in mijn tuin zijn mammoetblad, met
enorme bladeren, en het spiegelei (Romneya).""

LANGUAGE: DUTCH; NEDERLANDS"
164107355,2015-06-18T00:00:00,"Als 50-plussers positief blijven, liggen ze wel goed in de markt. Houd moed!",989929011,Noordelijke Dagblad Combinatie / Dagblad van het Noorden,,,,Regio; Blz. 24,,16,,"Tip van 50-plusser Corine Mout, die enkele maanden werkloos thuis zat en nu weer
aan de bak is >> 26

LANGUAGE: DUTCH; NEDERLANDS"
164107356,2015-06-18T00:00:00,'Ga niet verbitterd zitten doen',989929011,Noordelijke Dagblad Combinatie / Dagblad van het Noorden,,MARIEKE KWAK,,Regio; Blz. 26,,587,,"VRAAG & ANTWOORD

Corine Mout is zo'n 50-plusser die onlangs weer werk heeft gevonden. Sinds
september zat zij thuis, na 27 jaar in vaste dienst te zijn geweest bij twee
bedrijven.

Even terug naar vorige zomer.

Wat gebeurde er?

,,Erwerd gereorganiseerd bij Boom Regionale Uitgevers, waar ik vijftien jaar
werkte. Mijn baan hield op.''

U was nog nooit eerder werkloos geweest?

,,Heel vroeger, toen ik van school kwam. Maar verder niet.''

En dan gebeurt het als je al halverwege de 50 bent. Was u in paniek?

,,Heel even. Ik had al snel zoiets van: ik ga gewoon door. Het gaat goedkomen.

En dat kwam het ook.''

U hebt nooit gedacht: dit is hopeloos, wie wil mij nog hebben?

,,Nee. Ik ben sowieso niet zo negatief.

Altijd vol goede hoop.''

En heel actief toch?

,,Ik heb er altijd dingen naast gedaan.

Lesgeven op de manege, buitenritten begeleiden, helpen bij de jeugdsoos in
Zweeloo, activiteiten ondernemen met verstandelijk gehandicapten '' En u bent
ook nog zangeres?

,,Ja, ook nog. Ik zing in de soul/bluesband Malthouse.''

Wat hebt u gedaan omweerwerk te vinden?

,,Heel veel zoeken op internet en overal op reageren. O nee, daar gaat nog een
fase aan vooraf. Ik ben met mijn cv en open sollicitatiebrieven langs bedrijven
gegaan. Van benzinepomp tot kaasfabriek. Maar je krijgt natuurlijk nooit iemand
van het personeelsmanagement te pakken.

Dus je laat de boel achter en hoort er niks meer van. En terugbellen is niet zo
mijn ding. Dat voelt zo brutaal. Ik weet dat het wel de trend is om het te doen.
Dat zeiden ze ook bij de netwerkgroepen 'Succesvol naar werk', waar ik bij
zat.''

LinkedIn is toch de trend?

,,Ja, ook. Daar ben ik ook niet zo handig in. Ik zit er wel op, hoor. Ik heb
vooral het internet afgestruind, continu op zoek naar vacatures. Ik deed per
week soms wel twaalf sollicitaties de deur uit. Ook op functies die ik eigenlijk
niet zo zag zitten. Maar ik dacht: als je eerst maar ergens binnen bent, dan
komt er misschienwel iets anders voorbij.''

Hebt u het idee dat uwleeftijd meespeelde bij al die afwijzingen?

,,Meestal was het mijn cv, denk ik. Ik heb een hoop werkervaring, maar heb
alleen mavo gedaan. Misschien lag het soms ook aan mijn leeftijd. Je komt daar
niet achter. Eén keer heb ik een bedrijf gebeld met de vraag of mijn brief was
aangekomen. Ze zeiden dat ze nog niet met de selectie bezig waren. Prompt kreeg
ik de volgende dag een afwijzing in de bus.''

Naar wat voor soort functie was u op zoek?

,,Voordat ik bij Boom kwam, heb ik gewerkt in de receptie. Zoiets zocht ik.
Hoofd receptie het liefst, een spin-in-het-webfunctie, waarbij je veel moet
schakelen. Of iets met dieren of mensen met problemen.''

En wat is het geworden?

,,Ikwerk als medewerker klantenservice op het callcenter van de Rijksdienst voor
Ondernemend Nederland.

Via de flexpool van Start People.

Zestien uur in de week was het idee, maar hetwas zo druk dat ik veel meer heb
gewerkt.Hetwas een tijdelijke baan. Ondertussen kwamen plekken voorbij waarop je
kon solliciteren en dat heb ik gedaan. En ik mag blijven! Het grappige is dat
het een hbo-functie is.''

Hebt u nog tips voor 50-plussers die werkloos thuis zitten?

,,Ja. Zorg voor een goed netwerk en volg de netwerkbijeenkomsten van het UWV.
Gebruik LinkedIn. En blijf positief. Ga niet verbitterd zitten doen. Ik ben ze
tegengekomen, hoor, de mensen die afgeven op de jeugd omdat daar de meeste banen
naartoe gaan. Dat heeft geen zin. Zorg dat je een beetje energie hebt. Als 50-
plussers positief blijven, liggen ze wel goed in de markt. Houd moed!''

GRAPHIC: Corine Mout

LANGUAGE: DUTCH; NEDERLANDS"
164107357,2015-06-17T00:00:00,'Uitbuiting via zorgpremies',989929011,Noordelijke Dagblad Combinatie / Dagblad van het Noorden,,,,Economie; Blz. 12,,131,,"DEN HAAG Uitzendbureaus, werkgevers en verzekeraars dwingen arbeidsmigranten tot
het betalen van veel te hoge premies voor hun zorgverzekering, waarvan een deel
via een constructie weer terechtkomt bij de werkgevers. Die besparen op deze
manier miljoenen op de lonen van de buitenlandse werknemers.

Dat stellen de vakbonden CNV, FNV en VCP. In een gezamenlijke brief aan minister
Lodewijk Asscher (Sociale Zaken en Werkgelegenheid) roepen ze de bewindsman op
snel een einde temaken aan deze volgens CNV-voorzitter Maurice Limmen 'pure
vormvan uitbuiting'. ,,En daarnaast zorgt het voor valse concurrentie op de
arbeidsmarkt'', zegt FNV-bestuurder Gijs van Dijk.

De vakbonden hebben vorig jaar de 'verkapte loonsverlaging' al eens aangekaart.
Maar volgens de bonden komt het nog steeds voor.

LANGUAGE: DUTCH; NEDERLANDS"
164107358,2015-06-15T00:00:00,Bram Moszkowicz haalt uit naar PVV-leider 'Geert Wil-niks',989929011,Noordelijke Dagblad Combinatie / Dagblad van het Noorden,,,,Nederland; Blz. 4,,346,,"De PVV wil niet regeren, VNL wil dat wel, aldus Moszkowicz. ,,De PVV wil niets.
Hun leider heet: Geert Wilniks.''

Volgens Moszkowicz, die in het verleden Wilders als advocaat verdedigde, is de
PVV een linkse partij, waar VNL een klassiek-liberale, rechtse partij is. ,,We
zijn rechtser dan de VVD en realistischer dan de PVV.We staan in de traditie van
Frits Bolkestein en Pim Fortuyn.''

Moszkowicz richt zijn pijlen ook op de VVD. Die afkorting staat volgens de
VNL-leider voor 'Vrienden van Diederik'. ,,Rutte en Zijlstra hebben liberaal
Nederland volledig in de steek gelaten en in de kou gezet. Rutte en Zijlstra
zijn de loopjongens van de Partij van de Arbeid, de trekpoppen van het
socialisme.''

Verder bepleitte hij een veel strenger immigratiebeleid, naar Australisch
voorbeeld. ,,Alleen mensen die iets toevoegen aan ons land zijn wat ons betreft
welkom. En asielzoekers vangen we uitsluitend op in de regio.''

Het asielbeleid zouweer geheel een verantwoordelijkheid van de landen zelf
moeten worden, zonder bemoeienis van de EU. ,,De EU zou DEN HAAG VNL-leider Bram
Moszkowicz heeft op het eerste ledencongres van zijn partij uitgehaald naar de
PVV en diens leider Geert Wilders.

terug moeten naar de kern: economische samenwerking. Verder zou Brussel zich
nergens mee moeten bemoeien. De EU moet niet naheffen, maar zich opheffen.''

Moszkowicz wil verder hogere straffen voor zware misdrijven, 1 miljard euro
extra voor politie en veiligheidsdiensten en 5 miljard extra voor defensie. Hij
pleitte in zijn speech ook voor lagere belastingen voor burgers en bedrijven.

Het Centraal Planbureau heeft vorig jaar de fiscale voorstellen van VNL
doorgerekend. Daarin kiest VNL behalve voor lagere belastingen ook voor het
afschaffen van kortingen en aftrekposten en voor een systeem waarbij de
zorgtoeslag en de kinderbijstand worden afgeschaft en vervangen door voor de
staat goedkopere kindregelingen.

Het eindresultaat voor de overheidsbegroting is vrijwel nihil. Het CPB heeft de
effecten op de economische groei, de koopkracht en de werkgelegenheid toen niet
berekend.

GRAPHIC: Bram Moszkowicz tijdens het eerste ledencongres van de politieke partij
VNL. FOTO ANP/BART MAAT

LANGUAGE: DUTCH; NEDERLANDS"
164107359,2015-06-13T00:00:00,Samenwerking leidt tot versnelling innovatie,989929011,Noordelijke Dagblad Combinatie / Dagblad van het Noorden,,VERVOLG VAN PAGINA 33,,Economie; Blz. 34,,436,,"BD Kiestra is haast exemplarisch voor wat er de afgelopen jaren rond Drachten is
gebeurd. Het bedrijf maakt geautomatiseerde laboratoria.

In 2011 werden er zes systemen verkocht, in 2015worden dat er 52 en in 2017 80.
De overname van Kiestra door het Amerikaanse BD zette het bedrijf in de hoogste
versnelling.

Niet onbelangrijk: ondanks de steeds verder reikende automatisering is
dewerkgelegenheid in die tijd van 100 naar 290 mensen gestegen.

Maar bij toeleveranciers als Variass en Norma zijn er ook mensen structureel
bezig voor BD Kiestra.

Er worden installaties van 350.000 tot 4,5 miljoen dollar verkocht.

En vooral die grote dure verlaten het Drachtster pand. In emiraten DRACHTEN
Innovatie leidt tot nieuwe werkgelegenheid. Dat merken noordelijke ondernemers
tijdens hun bezoek aan het Innovatie Cluster Drachten.

als Dubai enQatarwordenzemet 'alle opties' afgenomen, vertelt locatiedirecteur
Harm Munneke. Of ze intensief gebruikt worden, is onbekend.

Bij BDKiestra speelt dwars door de innovatieversnelling heen dat de locatie van
een familiebedrijf moet veranderen in een concernonderdeel.

Bij BD werken wereldwijd 45.000 mensen die een omzet realiseren van 12 miljard
dollar.

Munneke: ,,De research and development moet 100 procent zijn, je bent 24 uur per
dag operationeel en dat is een heel andere manier van werken dan eerder.
Tegelijk willen we ook graag het ondernemerschap van de familie Kiestra
vasthouden.

Dat zijn uitdagingen en niet alles lukt direct.''

Norma is net zo'n juweeltje. Niets op metaalgebied lijkt meer onmogelijk na een
rondgang door deze compleet geautomatiseerde metaalbewerker, die ook
ruimtevaart-onderdelen maakt.

Philips hangt van ontwikkelingen aan elkaar. ,,We zijn geboren uitvinders'',
zegt Kor Visscher, ,,want we hebben 70.000 actieve patenten.'' Er wordt over
steeds nieuwe stappen gedacht. Bijvoorbeeld over sensoren die het huidoppervlak
meten tijdens het scheren en die misschien wel eerder een ziekte vaststellen dan
de scheerder zelf. Of dat door het starten van het scheerapparaat ook de
koffiezetter wordt aangezet.

In Drachten zitten liefst 650 productontwikkelaars.

Niet alleen voor de scheerapparaten, ook voor de stofzuigers en koffieapparaten,
om maar wat te noemen.

En elke stap heeft gevolgen. Een mooi voorbeeld is het scheerapparaat.

Die was vroeger veel lomper door twee ingebouwde accu's. Bij de zoektocht naar
het terugbrengen van het stroomverbruik werd ontdekt dat de mesjes enorme
stroomvreters waren, omdat ze voor veel wrijving zorgden. Nu zweven ze vrij in
de scheerkop en meteen was er een heel ander design mogelijk. En dat laatste
verkoopt.

GRAPHIC: Op bezoek bij BD Kiestra. FOTO DVHN

LANGUAGE: DUTCH; NEDERLANDS"
164107360,2015-06-12T00:00:00,UWV betaalt opleiding tot 'helderziende' voor werklozen,989929011,Noordelijke Dagblad Combinatie / Dagblad van het Noorden,,,,Nederland; Blz. 4,,272,,"Dat blijkt uit onderzoek door Reporter Radio. Sinds 2008 hebben tientallen
werkloze 50-plussers een opleiding gevolgd bij Stichting Paradidakt in
Zoetermeer.

De stichting leert werklozen onder meer de fijne kneepjes van het tarot- en
engelenkaarten leggen.

Daarmee kan een 'afgestudeerd' helderziende de toekomst voorspellen, beweert
Paradidakt.

AMSTERDAMHetUWVvergoedt al jarenlang opleidingen tot helderziende.

Werkzoekenden worden omgeschoold tot 'spiritueel belconsulent' of hypnotiseur.

Ook gaan cursisten een weekend naar de Ardennen, waar 'reïncarnatiesessies'
worden gehouden. Deelnemers leren hoe ze in een glazen bol moeten kijken. 'Je
leert professioneel te werken met het lezen van foto's en voorwerpen en je
ontwikkelt je mediamieke vermogen', stelt Paradidakt op haar website.

De kosten van de opleiding, een kleine 1000 euro per cursus, worden volledig
vergoed door het UWV. ,,We moesten heel erg ons best doen om het voor elkaar te
krijgen"", zegt Marianne van der Wilk van Paradidakt.

De stichting geeft een baangarantie.

Dat wil zeggen datwerklozen aan de slag kunnen bij een bellijn, waar ze 29 cent
per minuut verdienen. Via de bellijnen, bekend van televisie, wordt de toekomst
van bellers voorspeld.

Ook geven helderzienden telefonisch advies over relatieproblemen en financiële
zorgen.

Volgens het UWV is er niets mis met de opleidingen. ,,Als aan de scholing een
baangarantie vastzit, staat de arbeidsmarktrelevantie vast"", laat een
woordvoerder van de uitkeringsinstantie weten.

Paradidakt staat geregistreerd als een 'erkend opleidingsinstituut', waardoor
vergoeding mogelijk is, aldus de uitkeringsinsta ntie.

LANGUAGE: DUTCH; NEDERLANDS"
164107361,2015-06-12T00:00:00,'Ouwelullendag' splijt coalitie,989929011,Noordelijke Dagblad Combinatie / Dagblad van het Noorden,,DEBORAH JONGEJAN,,Nederland; Blz. 4,,454,,"ACHTERGROND OUDEREWERKLOZEN

Het Centraal Planbureau pleit voor drastische maatregelen om oudere werklozen
aan het werk te krijgen: kort de ww en schrap seniorendagen. Goed idee, vindt de
VVD. Mensonterend, zegt de PvdA.

DEN HAAG Voorwerklozen van boven de 50 is het een harde boodschap. De economen
van het CPB stellen kortweg dat werkloze 50-plussers minderbetaalde banen laten
lopen. Ze hebben immers toch lang recht op een ww-uitkering. Daarom stelt het
planbureau voor om de werkloosheidsuitkering geleidelijk te verlagen, zodat
oudere werklozen sneller een baan accepteren.

Daarnaast bepleit het CPB minder seniorendagen en andere 'ontziemaatregelen'
voor ouderen, omdat het een belemmering vormt voor werkgevers. Die zouden dan
liever een goedkopere, jonge kracht kiezen.

Ook de ontslagbescherming moet een tandje minder van de rekenmeesters, zodat
ouderen eerder van baan wisselen.

Interessante ideeën, maar gaat het er ook van komen? Eén ding is zeker: niet
onder dit kabinet. De coalitie heeft de ww-duur almeteen jaar verkort, dat wordt
per 1 juli ingevoerd.

VVD en PvdA willen eerst kijken hoe dat uitpakt.

Ook minister Lodewijk Asscher van Sociale Zaken vindt het een slecht plan om
verder te morrelen aan de uitkering. ,,De ww gaan we niet verder versoberen. Dat
is ook niet de oplossing. Het probleem is niet dat mensen niet willen, maar dat
de lasten op arbeid hoog zijn. Dat willen we aanpakken met het nieuwe
belastingstelsel.''

Bovendien gaat de politiek niet over de seniorendagen, het is aan de vakbonden
en werkgevers om daarover cao-afspraken te maken. De grootste bond FNV liet
gisteren al meteen weten niets te zien in de ideeën van het CPB.

Daar komt bij dat regeringspartijen VVD en PvdA lijnrecht tegenover elkaar
staan. De PvdA reageert verbolgen.

,,Mensonterend'', noemt PvdA-voorzitter Hans Spekman het zelfs. ,,Ik vind het
een klap in het gezicht van mensen die zich tevergeefs een slag in de rondte
solliciteren'', voegt PvdA-Kamerlid John Kerstens daaraan toe.

De liberalen zien in het CPB-advies juist een bevestiging van het eigen gelijk.
,,Seniorendagen zijn goed bedoeld, maar wat heb je aan zo'n

Advies: geef ouderen minder ww-uitkering en seniorendagen

recht als je op de bank zit?'', zegt VVD-Kamerlid Anne Mulder. ,,Het werkt ook
nog eens stigmatiserend, er wordt al gesproken over 'ouwelullendagen'.''

Minister Asscher moet de sociale partners oproepen de seniorendagen te
schrappen, vindt de VVD'er.

,,De polder is nu het probleem. Ze houden mensen werkloos en de overheid moet
dat weer repareren door werkgevers een premiekorting te geven als ze ouderen
aannemen.''

De VVD vindt D66 en CDA aan haar zijde, drie partijen die zomaar in een volgend
kabinet zouden kunnen samenwerken.

GRAPHIC: Oudere werkzoekenden laten minderbetaalde banen lopen vanwege hun
'riante' ww-uitkering, stelt het CPB. FOTO ANP/ ROOS KOOLE

LANGUAGE: DUTCH; NEDERLANDS"
164107362,2015-06-11T00:00:00,Verhuizer profiteert van groei huizenmarkt,989929011,Noordelijke Dagblad Combinatie / Dagblad van het Noorden,,,,Economie; Blz. 8,,126,,"Verhuizers profiteren van de aantrekkende woningmarkt. Zij zagenhunomzetmet6
procent toenemen, aldus het Centraal Bureau voor de Statistiek (CBS).

Koeriersbedrijven doen het met 7 procent nog beter dankzij DEN HAAG De
transportsector heeft in het eerste kwartaal bijna 2 procent meer omzet behaald.

Vooral verhuis- en koeriersbedrijven doen goede zaken.

de sterk toegenomen kooplust van webwinkelend Nederland.

Dalende postvolumes zetten wel nog altijd de omzet in dat segment onder druk.

Het vervoer van goederen over de weg leverde 2,5 procent meer omzet op, ondanks
een lichte daling van de tarieven. De binnenvaart zag de opbrengsten met
datzelfde percentage afnemen.

Ondanks aanhoudende overcapaciteit nam in de zeevaart de omzet met een half
procent toe.

LANGUAGE: DUTCH; NEDERLANDS"
164107363,2015-06-11T00:00:00,Belasting,989929011,Noordelijke Dagblad Combinatie / Dagblad van het Noorden,,,,Mensen; Blz. 12,,309,,"MENINGEN

COMMENTAAR

Leuker kunnen we het niet maken, wel makkelijker. Het is nog zeer de vraag of
het kabinet met het aangekondigde akkoord over een nieuw belastingstelsel deze
bekende reclameslogan van de Belastingdienst kan waarmaken.

Een nieuw stelsel zou in ieder geval eenvoudiger moeten, dus met minder
aftrekposten, toeslagen en uitzonderingen. Het zou een klein wonder zijn als dat
in deze tijd van politieke versplintering en een regeringsminderheid in de
Eerste Kamer gaat lukken.

Het kabinet laat nog weinig los over het bijna bereikte akkoord.

Belasting op arbeid wordt lager, belasting op producten en diensten (btw) hoger.
En omdat het economisch weer goed gaat is er 5 miljard euro extra te verdelen.
Dat laatste is politiek gezien wel handig maar ook gevaarlijk. Een degelijk
belastingstelsel moet immers ook houdbaar zijn in economisch zwaardere tijden,
die ongetwijfeld weer een keer komen.

Het verlagen van de lasten op arbeid is een loflijk streven. Een kleiner
verschil tussen bruto- en nettoloon is goed voor de werkgelegenheid.

Het maakt zwart of grijs werken ook minder aantrekkelijk en dat zou een heilzame
werking hebben voor de hele samenleving.

Ook een echte vereenvoudiging zou goed zijn voor de werkgelegenheid.

Het is nu voor kleine ondernemers een tijdrovende en ingewikkelde zaak om
personeel netjes wit in dienst te nemen.

Voor mensen in tijdelijke en kleine banen is zwart werken ook daardoor
aantrekkelijk.

Maar of het gaat lukken? Een akkoord van VVD en PvdA moet nu eerst nog door
minstens vier andere partijen besproken worden.

CDA, D66, ChristenUnie, SGP en mogelijk GroenLinks zullen allemaal hun eisen
hebben, dus extra aftrekposten, uitzonderingen en toeslagen. En dan moet de
machtige lobby van accountantskantoren en belastingconsulenten er ook nog
overheen.

Arend van Wijngaarden @ hoofdredactie@dvhn.nl

LANGUAGE: DUTCH; NEDERLANDS"
164107364,2015-06-10T00:00:00,Waterschap sliep bij vertrek topman,989929011,Noordelijke Dagblad Combinatie / Dagblad van het Noorden,,JOHAN DE VEER,,In het Nieuws; Blz. 2,,417,,"Dat blijkt uit een gisteren aan het algemeen bestuur verstuurde brief over de
gang van zaken rond het vertrek van de ex-directeur. Achteraf is onvoldoende
doorgevraagd naar de besluitvorming en de regeling die het eigen
belastingkantoor Hefpunt in maart 2014 heeft getroffen met zijn ex-directeur
Alfred Huitema.

Daardoor had het algemeen bestuur van Noorderzijlvest in de eigen boeken troebel
zicht op de financiële gevolgen van de overeenkomst.

In het bedrag van ongeveer 9 ton zat ook een eenmalige beëindigingsvergoeding
van 75.000 euro. De regeling stond enigszins versluierd in de jaarrekening 2014
van het Groningse waterschap, stelt Eisse Luitjens, dagelijks bestuurslid van
Noorderzijlvest.

,,Hoe de regeling in el- GRONINGEN Het dagelijks bestuur van waterschap
Noorderzijlvest zat te slapen toen met de ontslagen directeur van Hefpunt een
regeling werd getroffen van 905.571 euro.

Spijtbetuiging Noorderzijlvest over regeling met directeur Hefpunt

kaar stak, was onvoldoende transparant.''

De gisteren verstuurde brief moet worden gezien als een spijtbetuiging.

Algemeen bestuursleden van Noorderzijlvest werden onlangs in deze krant
geconfronteerd met de regeling voor Huitema. ,,We komen nu met antwoorden'',
aldus Luitjens.

Hefpunt haalt voor de noordelijke waterschappen Hunze en Aa's, Wetterskip
Fryslân en Noorderzijlvest de belastingen op. De organisatie wil uitbreiden en
ook voor gemeenten de lokale belastingen innen. Huitema leek niet de ideale man
om deze nieuwe klanten 'binnen te roeien'.

Naeen onderzoekwerd hij in december 2013 geschorst en als gevolg van een
reorganisatie per 1 maart 2014 officieel uit zijn functie gezet. Een maand later
werd de kwestie in het bestuur van Hefpunt besproken.

Besloten werd dat de tekst over het vertrek van de directeur wordt aangepast,
'zodat belangen van individuele personen zo min mogelijk zouden worden
geschaad'.

Waterschap Noorderzijlvest heeft na aanleiding van de Hefpunt-zaak nog even
gekeken naar de eigen vertrekregelingen.

Van de ongeveer 270 fulltime medewerkers zit er niemand 'baanloos thuis'. Er
zijn drie oud-medewerkers die vanwege een reorganisatie buiten de boot zijn
gevallen, maar 60 procent van hun salaris terugverdienen. Noorderzijlvest legt
voor het trio toch nog 140.000 euro per jaar op tafel.

Daarnaast hebben twee oud-medewerkers na reorganisaties aanvulling op hun loon.
In totaal gaat het om 50.000 euro per jaar. De Hefpunt- kwestiewordt 1 januari
besproken in het algemeen bestuur van Noorderzijlvest.

LANGUAGE: DUTCH; NEDERLANDS"
164107365,2015-06-10T00:00:00,'Vaart achter LNG-bunkerstation',989929011,Noordelijke Dagblad Combinatie / Dagblad van het Noorden,,JOHN GEIJP,,Economie; Blz. 12,,399,,"De ondernemingen maakten vorig jaar juli al bekend met Vopak een eenvoudige
faciliteit voor de opslag en het bunkeren van LNG in de Groningse haven te
ontwikkelen, die er dit jaar al zou staan.

De installatie zou stapsgewijs moeten worden uitgebouwd tot een GRONINGEN
Gasunie en GDF Suez gaan samen een LNG-bunkerstation voor de scheepvaart in de
Eemshaven bouwen. Dat bleek gisteren tijdens een bijeenkomst over LNG (vloeibaar
gas) in Groningen.

zogeheten small-scale-LNG-terminal met een capaciteit van meer dan 10.000
kubieke meter. De bedoeling was dat om te beginnen kleine schepen door
tankwagens van LNG zouden worden voorzien. Volgens Jan Joris vanDijk vanGDFSuez
is gebeleken dat het bunkeren op die manier veel te lang zou duren.

De Franse multinational en Gasunie koersen nu op een geavanceerder voorziening.
Die bestaat uit een pompinstallatie, die uit zowel tankwagens, containers als
uit een vaste sigaarvormige opslag met een capaciteit van enkele honderden
kubieke meters de LNG naar de tanks van de

Gasunie en GDF willen doorbraak van LNG

schepen kan pompen. Volgens Van Dijk gaat om een tijdelijke installatie.

,,Waarschijnlijk dat die er over tien jaar niet meer staat en ergens anders kan
worden gebruikt.''

Het blijft volgens hem de bedoeling dat in de Eemshaven een permanente terminal
komt, een soort satelliet van de Gate Terminal in Rotterdamwaar tankschepen
grote hoeveelheden LNG aan land brengen.

Overigens is de rol van Vopak in het project als gevolg van een gewijzigde
strategie een stuk bescheidener geworden.

Ulco Vermeulen van Gasunie verklaarde dat de samenwerkende bedrijven nog een
investeringsbesluit moeten nemen, maar dat het welhaast zeker is dat het project
er komt.

Net als Van Dijk constateerde hij dat de rol van LNGals brandstof voor de
scheepvaart en het vrachtvervoer nog maar aarzelend op gang komt.

Met de terminal hopen ze een doorbraak te forceren. Mogelijk wordt de
installatie volgend jaar al voltooid.

Van Dijk benadrukt wel dat er ook klanten moeten komen voor de afname van de
LNG. ,,Anders staat de installatie werkloos.''

De hoop is gevestigd op onder meer de Noorse rederij NorLines, die met schepen
met LNG-motor een lijdienst op de Eemshaven onderhoudt.

Het Noorden en de Rotterdamse regio hebben van het Rijk een voortrekkersrol
gekregen bij de uitrol van LNG als relatief schone brandstof voor de scheepvaar
en het vrachtvervoer.

LANGUAGE: DUTCH; NEDERLANDS"
164107366,2015-06-10T00:00:00,Vakbonden vrezen banenverlies bij IHC,989929011,Noordelijke Dagblad Combinatie / Dagblad van het Noorden,,,,Economie; Blz. 12,,68,,"SLIEDRECHT Bij scheepsbouwer IHC verdwijnen honderden banen, vrezen de
vakbonden.

Voor het merendeel betreft het banen van flexwerkers, maar er komen naar
verwachting ook vaste banen te vervallen. Dat gaat mogelijk gepaard met
gedwongen ontslagen, zei CNVbestuurder Piet Verburg gisteren.

IHC kampt met een tegenvallende instroom van orders.

Een belangrijke oorzaak daarvan is de sterke daling van de olieprijs.

LANGUAGE: DUTCH; NEDERLANDS"
164107367,2015-06-10T00:00:00,FNV ziet sociale steun voor zzp'ers als verslechtering,989929011,Noordelijke Dagblad Combinatie / Dagblad van het Noorden,,,,Economie; Blz. 12,,367,,"Het klinkt sympathiek om zelfstandigen een beter sociaal vangnet te bieden. Maar
volgens Ton Heerts is het alleen een truc om risico's op werknemers af te
schuiven.

Voorman Ton Heerts is fel tegenstander van sociale voorzieningen voor zzp'ers.
Als die worden toegestaan, wordt volgens hem 'het sociale stelsel vernietigd'.

,,Werkgevers en politieke partijen die pleiten voor voorzieningen voor
arbeidsongeschiktheid, werkloosheid en ziekte voor zzp'ers zetten de bijl aan de
wortel van de verzorgingsstaat waar we honderd jaar voor gestreden hebben"", zegt
Heerts.

Werkgeverskoepel AWVN wil juist wel dat het sociale stelsel op de schop gaat ten
gunste van zelfstandigen.

D66, PvdA, CDA en Groen- Links zien wel iets in het gelijktrek

'Dit pleidooi is bedacht door rechtse lui en vrekkige bazen'

ken van zzp'ers en mensen met een vast contract.

Heerts: ,,Dit klinkt sympathiek, maar het is ingestoken door rechtse lui en
werkgevers die geen premies meer willen betalen en alle risico's op werknemers
willen afschuiven.""

,,Er dreigt een totale vervaging tussen werknemerschap en ondernemerschap en een
explosie van het aantal zzp'ers in Nederland.""

Werkgevers sparen volgens hem kosten uit door goedkope zelfstandigen in te
huren. Die kunnen zo goedkoop werken, doordat ze door de zelfstandigenaftrek
minder belasting hoeven te betalen. Heerts wil dat het belastingvoordeel wordt
afgeschaft, 'want dat wordt betaald door de belastingbetaler'.

Volgens de vakbondsman moeten zelfstandigen een hogere uurprijs vragen als ze
geen gebruik meer kunnen maken van de zelfstandigenaftrek.

Dat maakt ze minder aantrekkelijk voor werkgevers. ,,Ik ben helemaal niet tegen
échte zelfstandigen, ik verzet mij wel sterk tegen gedwongen zzp'ers, zoals de
pakketbezorgers bij Post NL.""

Heerts vindt ook dat het hoog tijd wordt dat het aantrekkende economische
herstel zich vertaalt in meer loon voor werkenden. ,,In de bedrijven gaat het
een stuk beter en ook het overheidsbudget verbetert aanzienlijk.""

,,Dat betekent ruimte voor investeren in mensen en loon, en voor
inkomensverbetering van gepensioneerden.

Zo kan iedereen weer wat meer uitgeven, en dat geeft een extra impuls aan de
economische groei"", aldus Heerts.

GRAPHIC: Ton Heerts: ,,Er dreigt een totale vervaging tussen werknemerschap en
ondernemerschap.'' FOTO ARCHIEF HOGE NOORDEN/JAAP SCHAAF

LANGUAGE: DUTCH; NEDERLANDS"
164107368,2015-06-10T00:00:00,Drents Energieloket stimuleert en ontzorgt,989929011,Noordelijke Dagblad Combinatie / Dagblad van het Noorden,,,,Regio; Blz. 24,,164,,"Voor particuliere huizenbezitters is dit voorjaar het Drents Energieloket in het
leven geroepen. Dit is een samenwerking van de twaalf Drentse gemeenten, de
provincie Drenthe, Bouwend Nederland, Uneto VNI en de Natuur- en Milieufederatie
Drenthe. Het doel is huizenbezitters te stimuleren en te ontzorgen bij het nemen
van duurzame maatregelen in en om het huis. Bij het loket (drentsenergieloket.
nl) kunnen mensen terecht met allerlei vragen. Ook treedt het loket actief naar
buiten. Zo is dit voorjaar de tweede ronde van 'Zon zoekt Drent' gestart,
bedoeld om het gebruik van zonnepanelen te stimuleren. Om mensen warm te maken
voor isolatie gaat komend najaar de Drentse Warmtetoer van start. Het Drents
Energieloket wil de krachten zoveel mogelijk bundelen en is daarom op zoek naar
aanbieders van energiebesparende maatregelen. Voor deze bedrijven worden drie
informatiebijeenkomsten gehouden. De eerste is op 11 juni in Assen, gevolgd door
Emmen (22 juni) en Beilen (30 juni).

LANGUAGE: DUTCH; NEDERLANDS"
164107369,2015-06-10T00:00:00,Driekwart van de huizen staat in de kou,989929011,Noordelijke Dagblad Combinatie / Dagblad van het Noorden,,JON VAN SCHILT,,Regio; Blz. 24,,732,,"Energiebesparing is nog altijd de beste manier om duurzaam bezig te zijn. Alle
energie die niet via de schoorsteen het pand verlaat, is pure winst. Op termijn
voor de portemonnee en per direct voor het milieu.

Het is een wetmatigheid in de bouwwereld: waar de inkomens het laagst zijn, zijn
de energielasten het hoogst. En dus is er in Drenthe ook nog veel te winnen.

Van de Drentse woningen staat driekwart, en dat zijn ongeveer 150.000 huizen,
nog 'in de kou'. Die hebben het energielabel C of lager.

Het systeem van deze labels is bepaald niet waterdicht, maar het is in elk geval
een indicatie dat het een stuk beter kan en moet met het isoleren van woningen
op Drentse bodem.

Organisaties als de Natuur- en Milieufederatie Drenthe en Bouwend Nederland
Noord beamen dat driekwart van het Drentse woningbestand niet of onvoldoende is
geïsoleerd.

Bouwers willen bouwen en verbouwen en hebben dus baat bij projecten die voorzien
in het energiezuiniger maken van bestaande huizen.

,,Afgezien daarvan is het een maatschappelijke noodzaak. En omdat het zo'n
belangrijk thema is, gaan wij allerlei samenwerkingen aan. Met deNatuur- en
Milieufederatie, met de energieloketten en ga zo maar door. Waar de inkomens het
laagst zijn, zijn de energielasten het hoogst. Dat is een feit. Daarom is zeker
in de voormalige Veenkoloniën nog een flinke slag te maken'', zegt Rolf Koops
van Bouwend Nederland Noord.

Vloer-, muur- en dakisolatie, zonnepanelen, HR-glas in de sponningen en een
HR-ketel voor de verwarming en het warme water. Klinkt prachtig, maar kost ook
een paar duiten. En de terugverdienmeter gaat pas op termijn tikken. Hoe moet
datmet een smalle beurs?Woningcorporatie Lefier, haakte aan bij het landelijke
initiatief Stroomversnelling, waarin corporaties en aannemers de krachten
bundelen.

Lefier is een grote corporatie in Zuidoost-Drenthe en Oost-Groningen.

Met het project Stroomversnelling is Lefier bezig 1532 woningen, met name in de
voormalige Veenkoloniën, te voorzien van een 'warme jas' en bijvoorbeeld
zonnepanelen.

Dit moeten zogeheten nul-op-demeter- woningen worden. Dat betekent dat ze net
zoveel energie verbruiken als dat ze opwekken en dat de meters aan het einde van
het jaar dus op nul staan. Volgens Bouwend Nederland is Lefier koploper in het
Noorden.

Eigenlijk is de weg naar een huurwoning zonder energiekosten kinderlijk
eenvoudig. De huurders blijven betalen voor gas en/of elektrici

'Isolatie is toch een wat lastig thema, niet zo hot als zonne-energie'

teit. Ze dragen die kosten niet langer af aan de energiemaatschappijen, maar aan
Lefier. De verhuurder investeert dit geld in de renovatie van de woningen. En
bouwbedrijven leveren duurzaam gerenoveerde woningen met een meter die op nul
blijft staan.

Huurders merken er eigenlijk niet zo veel van, behalve dan dat ze tijdelijk uit
hunwoning moeten vanwege de renovatie. De ervaringen tot dusver zijn goed, zegt
Lefier-woordvoerster MarjaHeuving: ,,Opditmoment zijnwe bezig met de renovatie
van 22 woningen aan de Purmerlaan in Stadskanaal.''

Op het aanvalsplan staan ook 30 woningen in de Chrysantstraat in Nieuw-Buinen,
34 woningen in de Laan van het Kinholt in Emmen en 48 woningen in de
Pleiadenlaan en Voermanstraat in Groningen. ,,Maar we gaan pas tot uitvoering
over als er met 70 procent van de bewoners instemming is bereikt.''

Om huurders warm te krijgen voor het project Stroomversnelling, realiseren
bouwers in de betreffende straat of wijk doorgaans een voorbeeldwoning, zoals
aannemer Rottinghuis onlangs in Nieuw-Buinen deed. Voor het plaatje werd de
woning voorzien van een warme trui, een kledingstuk van 40 vierkante meter. Bij
die gelegenheid riep de Natuur- en Milieufederatie Drenthe de nieuwe
provinciebestuurders op meer werk te maken van energiebesparing.

Particuliere huizenbezitters moeten de investering voor het verduurzamen van hun
woning zelf ophoesten.

De provincie Drenthe verstrekt de zogeheten zonnelening tegen een gunstig tarief
voor de aanschaf van zonnepanelen. ,,Voor zover wij weten zijn er landelijk nog
enkele subsidiemogelijkheden voor isolatie, maar provinciaal niet meer. Zo is de
energieprestatiesubsidie afgeschaft.

Vandaar ook onze oproep aan de nieuwe provinciebestuurders om bijvoorbeeld met
een besparingslening te komen. Isolatie is toch een wat moeilijk thema, niet zo
hot als zonne-energie'', zegt Judith Boekel van de Natuur- en Milieufederatie
Drenthe.

GRAPHIC: Een symbolische warme trui voor de voorbeeldwoning in Nieuw-Buinen.
FOTO ARCHIEF DVHN
Rolf Koops van Bouwend Nederland Noord. FOTO WIETZE LANDMAN
De renovatie van de woningen aan de Purmerlaan in Stadskanaal is in volle gang.
FOTO HARRY TIELMAN

LANGUAGE: DUTCH; NEDERLANDS"
164107370,2015-06-10T00:00:00,Jan de Jonge krijgt avontuur dat hij zocht,989929011,Noordelijke Dagblad Combinatie / Dagblad van het Noorden,,JOHANN MAST,,Sport; Blz. 28,,483,,"De trainer/coach uit Heerenveen gaat met ingang van 30 juni aan de slag als
hoofdtrainer bij Nea Salamis Famagusta. Die club eindigde afgelopen seizoen op
de derde plaats in de degradatiepoule van de hoogste divisie in Cyprus.

De Jonge tekent een contract voor een jaar. ,,Bewust. Dan kunnen beide partijen
kijken of het bevalt"", zegt hij.

,,In feite is de club als negende geëindigd"", aldus de oud-speler van onder meer
FC Emmen en FC Groningen, die na zijn ontslag als trainer bijHeracles Almelo
inseptember vorig jaar werkloos was.

,,Je kunt de Cypriotische competitie vergelijken met de Belgische: het seizoen
eindigt met een kampioenspoule en een degradatiepoule van ieder zes clubs.""

De ironie wil dat De Jonge niet iemand is die heel bedreven is in netwerken,
maar dat het contact met de Cyprioten desondanks via via tot stand kwam. ,,Ton
de Hoop, mijn oud-docent op het cios zeilt rond bij Cyprus. Hij hoorde dat Nea
Salamis een trainer met Nederlandse invloeden zocht. Via Johan Hansma
(extechnisch directeur SC Heerenveen, red.) zijn ze bij mij uitgekomen"", aldus
De Jonge. ,,Ze wisten precies wat ik gedaan heb en wie ik ben.""

Het eerste contact kwam een vijftal weken geleden tot stand.

Afgelopen weekeinde nam De Jonge samen met Hansma een LARNACA Indonesië was hem
te onzeker, Cyprus lijkt hem schitterend.

Jan de Jonge krijgt het buitenlandse avontuur dat hij zocht.

kijkje bij de club, die zijn thuisbasis sinds 1974 in Larnaca heeft.

,,Het is eigenlijk een vluchtelingenclub"", weet De Jonge inmiddels.

Het noordelijke deel van Cyprus is sinds 1974 bezet door het Turkse leger.
Famagusta, de plaats waar Nea Salamis in 1948 werd opgericht, is sinds dat jaar
gedeeltelijk in een spookstad veranderd.

De Grieks-Cyprioten verlieten destijds halsoverkop hun huizen. Tot de dag van
vandaag hebben ze niet kunnen terugkeren.

Ook het stadion vanNea Salamis, alsook dat van Anorthosis Famagusta - in 2008
doorgedrongen tot de groepsfase van de Champions League - ligt er verlaten bij.

Het huidige onderkomen in Larnaca werd in 1991 in gebruik genomen, een jaar
nadat Nea Salamis de beker (de enige hoofdprijs in de clubhistorie) won. Het
stadion heeft een capaciteit van ruim 5000 plaatsen. ,,Het is gewoon een
prachtcomplex met geweldige velden waar goed valt te werken"", heeft De Jonge
gezien.

De Jonge en zijn vrouw gaan maandag op huizenjacht in Larnaca.

De Drent is blij met het lonkende avontuur. ,,Het lijkt me heel erg leuk, ik was
er al een hele tijd mee bezig. Ik kon ook in Indonesië aan de slag, er waren
twee serieuze opties, maar dat was me te onzeker. Cyprus is niet het einde van
de wereld.""

De Jonge begint op 30 juni aan zijn klus, ruim voor de competitiestart op 23
augustus. Hij neemt geen assistent mee, mogelijk volgen er wel Nederlandse
spelers.

,,Ik gameeerst oriënteren.Het niveau is in elk geval heel behoorlijk.

Dit is zeker de kans waarop ik heb zitten wachten.""

GRAPHIC: Jan de Jonge: ,,Dit is de kans waarop ik heb zitten wachten.'' FOTO VI
IMAGES /BROER VAN DEN BOOM

LANGUAGE: DUTCH; NEDERLANDS"
164107371,2015-06-09T00:00:00,Niet meer op de fiets naar Oranje,989929011,Noordelijke Dagblad Combinatie / Dagblad van het Noorden,,HILBRAND POLMAN,,Regio; Blz. 24,,323,,"De Jumping Star was het leukste, menen Demi en Kim, de achtbaan een beetje saai.
Nee, het spookhuis was 'ongeveer de leukste attractie', vinden Mirjam en Marit.
Vera en Iris kregen 'ontzettend lekker eten'.

Leerlingen van cbs De Wiekslag uit Bruchterveld, bij Hardenberg, blikken op de
website van hun school terug op hun schoolreis naar Speelstad Oranje.

Directeur Jan Bakker van De Wiekslag noemt de Speelstad overzichtelijk voor de
begeleiding en daarom veilig. ,,En handig dat het overdekt is'', zegt Bakker.

Groep 5 van de obs Baggelhuizen in Assen fietst elk jaar naar Oranje.

,,Een bus is te duur'', zegt schooldirecteur Albert Kuiper. ,,Het is mooi dat
Oranje op fietsafstand ligt.'' Na afloop is er een barbecue aan de
Baggelhuizerplas.

Kuiper constateert wel dat er attracties te over zijn in Drenthe.

Zijn collega Bakker vermoedt dat de geringe naamsbekendheid het pretpark parten
heeft gespeeld. ,,Je hebt Slagharen, Hellendoorn, na- ORANJE Een leuke
bestemmingvoor schoolreisjes verdwijnt. Schoolleiders betreuren het dat
Speelstad Oranje in oktober dichtgaat.

men die mensen beter kennen.''

Het aanbod aan attracties is enorm, ouders hebben een beperkt budget. Bakker:
,,Schoolreisjes zijn ooit bedacht omdat veel kinderen nooit op vakantie gingen.
Nu gaan gezinnen soms wel vier keer per jaar.

We vragen ons af waarom we nog op schoolreis gaan. Al is het wel goed voor de
onderlinge band.''

Wethouder Gerard Lohuis (CDA) van de gemeente Midden-Drenthe is niet verbaasd.
,,We waren aangenaam verrast toen de asielzoekersopvang naar Oranje kwam en
Hennie vanderMost zei dat zijn pretpark open kon blijven. Maar we zagen de
bezoekersaantallen teruglopen.''

Die opvang biedt nu werk aan mensen die eerder in de Speelstad ontslagen zijn.
Voor de medewerkers die straks hun baan verliezen, is het zuur dat die banen
vergeven zijn.

Lohuis: ,,Van der Most tracht nu de mensen in zijn eigen concern te herplaatsen.

Dat wachten we af.''

GRAPHIC: Topdrukte in Speelstad Oranje. FOTO MARCEL JURIAN DE JONG

LANGUAGE: DUTCH; NEDERLANDS"
164107372,2015-06-08T00:00:00,Forse nederlaag voor Erdogan,989929011,Noordelijke Dagblad Combinatie / Dagblad van het Noorden,,MARC GUILLET,,Wereld; Blz. 8,,438,,"De AKP van president Erdogan is een groot deel van haar zetels kwijt. De
regering van de islamitisch geïnspireerde AKP is afgestraft. De Koerdische
Democratische Volkspartij haalde voor het eerst de kiesdrempel van 10 procent.

Nadat ruim 90 procent van de stemmenwas geteld, bleek dat de regeringspartij van
president Tayyip Erdogan zijn comfortabele meerderheid van 326 van de 550 zetels
kwijt was. De AKP betaalt daarmee de prijs ISTANBOEL Een zeer hoge opkomst heeft
bij de parlementsverkiezingen in Turkije voor een kleine aardverschuiving
gezorgd in het politieke landschap.

voor de groeiende onvrede over de hoge werkloosheid van boven de 10 procent, de
kwakkelende economie en de autoritaire en intolerante manier waarop de AKP het
land de laatste jaren bestuurt.

De grootste verrassing was de winst van de Koerdische Democratische Volkspartij
HDP, die voor het eerst door de kiezers over de hoge kiesdrempel van 10
procentwerd getild.

Daarmee zijn de linkse Koerden de morele winnaar van deze verkiezingen.

Het is een nieuw voorbeeld van hoe radicaal Turkije aan het veranderenis.

Voor het eerst hebben nu de twee groepen die sinds het begin van de Turkse
republiek in 1923 altijd werden gediscrimineerd - praktiserende moslims en
links-nationalistische Koerden - een plaats in het centrum van de macht.

Erdogan voerde de afgelopen weken actief campagne voor zijn AKP.

Hij riep zijn vromeaanhang op de regering een nog grotere meerderheid te
bezorgen, zodat de AKP zonder inspraak van andere partijen een nieuwe grondwet
zou kunnen opstellen.

Erdogan wil het Turkse parlementaire systeem veranderen in een presidentieel
systeem, waarin hij zo veel mogelijk macht zou hebben met zo weinig mogelijk
controle.

Die droom lijkt nu een stuk moeilijker geworden. De AKP blijft met rond de 40
procent van de stemmen wel de grootste partij. En Erdogan zal erop blijven
wijzen dat hij in augustus vorig jaar met 52 procent van de stemmen door de
bevolking tot staatshoofd is gekozen.

Deeconomiewas steeds zijn troefkaart, maar lijkt nu zijn achilleshiel te zijn
geworden. De Turkse lira verliest steeds meer aan waarde. De werkloosheid loopt
op. En veel Turken zijn ontevreden over de lage pensioenen en het niet verder
opkrikken van het minimumloon.

De verkiezingen gisteren verliepen rustig. Circa 54 miljoen stemgerechtigde
Turken konden tussen 8.00 uur en 17.00 uur hun stem uitbrengen voor een nieuw
parlement.

De opkomst was ongekend hoog.

Volgens de eerste berichten ruim boven de 80 procent.

Duizenden vrijwilligers waren in talloze stemlokalen aanwezig om erop toe te
zien dat de stemprocedures volgens de regels verliepen.

GRAPHIC: Een ongekend hoge opkomst zorgde bij de Turkse parlementsverkiezingen
voor een politieke aardverschuiving. FOTO AFP

LANGUAGE: DUTCH; NEDERLANDS"
164107373,2015-06-08T00:00:00,'Afbraakbeleid OV- bureau met stadsdiensten',989929011,Noordelijke Dagblad Combinatie / Dagblad van het Noorden,,DANIËLLE MOLENAAR,,Regio; Blz. 16,,536,,"REPORTAGE ACTIE BUSCHAUFFEURS

De stadsdiensten van Meppel en Hoogeveen verdwijnen.

Het verzet van buschauffeurs en passagiers wordt steeds groter. Zaterdag was er
een protestactie in Hoogeveen.

HOOGEVEEN Het OV-bureau Groningen en Drenthe heeft het contract met Connexxion
twee jaar geleden opgezegd omdat er te weinig passagiers zouden zijn. Dat
betekent dat de stadsdiensten in Meppel en Hoogeveen half december stoppen. De
chauffeurs en de passagiers zijn woedend over dit besluit.

Zaterdag vond volgens buschauffeur Martijn Mulder uit Meppel de eerste van een
reeks protestacties plaats. ,,Er volgen hardere acties"", waarschuwt hij. De
chauffeurs worden gesteund door de vakbond FNV.

Het werk van de professionele chauffeurs wordt mogelijk overgenomen door
vrijwilligers. ,,Dat is pure verdringing van betaald werk op de arbeidsmarkt.
Het strookt totaal niet met het collegeakkoord van de provincie Drenthe dat gaat
over banen, banen en nog eens banen. Welke banen? Er verdwijnen steeds meer
banen in Drenthe. Kijk, naar wat bij FrieslandCampina in Beilen gebeurt.""

Het OV-bureau Groningen en Drenthe regelt namens beide provincies en de gemeente
Groningen de aanbesteding van het openbaar vervoer in die regio. Directeur van
het OV-bureau Jan van Selm ging in

'Reizigers kunnen gebruik blijven maken van streekvervoer'

een uitzending van Radio Hoogeveen in discussie met de buschauffeurs.

Van Selm zegt dat de stadsdiensten naar verhouding veel te veel kosten. Met de
maatregel wordt volgens hem een half miljoen euro bespaard.

Ook de Hoogeveense wethouder Jan Steenbergen (Gemeentebelangen) werd stevig aan
de tand gevoeld.

Het gevoel leeft dat de wethouder te weinig doet om de stadsdienst in de benen
te houden. Tijdens de discussie bleek dat er onduidelijkheid is over het aantal
passagiers dat gebruik maakt van de stadsdiensten. Het OV-bureau zegt dat het in
Hoogeveen gaat om 50.000 per jaar. De chauffeurs, die het dagelijks bijhouden,
spreken van 100.000 passagiers. Volgens chauffeur Mulder waren dat er nog meer.

,,Er is een afbraakbeleid gevoerd met de stadsdiensten. Het lijkt alsof het zo
onaantrekkelijk mogelijk moet worden gemaakt om de bus te nemen.""

Het steekt de Meppelers en Hoogeveners dat het OV-bureau wel geld steekt in luxe
bussen in Groningen en dat in de stadslijndienst naar Marsdijk in Assen ruim
200.000 euro wordt geïnvesteerd. Volgens Van Selm is door de ontwikkelingen in
Marsdijk vraag naar meer busvervoer.

,,In Hoogeveen kunnen reizigers gebruik blijven maken van het streekvervoer of
een regiotaxi.""

Wethouder Steenbergen kondigde aan dat hij een externe deskundige wil
inschakelen om duidelijkheid te krijgen over de stadsdiensten. De gemeente is
overigens bezig met een alternatief vervoersplan. ,,We praten hierover met
bedrijven als Connexxion en met vrijwilligersorganisaties.

Het plan is nog in ontwikkeling.""

Dat plan wordt 30 juni gepresenteerd.

Een mogelijke optie is dat vrijwilligers als chauffeur worden ingezet om in
kleinere bussen voor stadsvervoer te zorgen.

De veertien chauffeurs van de stadsdiensten in Meppel en Hoogeveen vrezen
voorhunbaan. ,,Het zou in Nederland voor het eerst zijn dat buschauffeurs in
vaste dienst worden ontslagen"", zegt Mulder.

GRAPHIC: Een korte protestactie in Hoogeveen is volgens buschauffeurs een
voorbode van harde acties tegen de opheffing van stadsdiensten. FOTO GERRIT BOER

LANGUAGE: DUTCH; NEDERLANDS"
164107374,2015-06-06T00:00:00,MEER KUSSENS MINDER GIPSPLATEN,989929011,Noordelijke Dagblad Combinatie / Dagblad van het Noorden,,,,Wonen en Co; Blz. 20,,1082,,"Karwei een bouwmarkt?

Allang niet meer. De winkel richt zich met interieurproducten op een nieuwe
doelgroep en die moet worden verleid.

,,Vrouwen willen ideeën opdoen, een beetje browsen en zoeken.''

Het Het klinkt niet bepaald als de traditionele bouwmarkt: witte kweekkasjes,
verzinkte gieters, teakhouten tafels en rieten manden. Denk daar een meisje met
een blauw-wit gestreept T-shirt, kaplaarzen en een schort bij en je hebt een
willekeurige pagina van het 'inspiratiemagazine' van Karwei voor je neus. Waar
zijn de gipsplaten, houten panelen en het cement?

De functionele bouwmaterialen maken bij Karwei plaats voor interieurartikelen,
de verhouding is nu fiftyfifty.

Zeven jaar geleden besloot het bedrijf het assortiment te veranderen, de winkels
aantrekkelijker te maken en op andere manieren te adverteren: meer op het gevoel
inspelen.

De laatste fase van die koerswijziging ging een paar weken geleden in, nu de
winkels echt worden aangepast.

Destijds waren er twee redenen voor een strategische wijziging. De eerste was
beter aan te sluiten op de vrouwelijke klanten en de manier waarop zij kopen.
Van alle bezoekers in bouwmarkten is namelijk 60 tot 70 procent vrouw, volgens
retailadviseur Hans Eysink Smeets. Bovendien bepalen vrouwen voor een groot deel
hoe de huis-, slaap-, en badkamers eruitzien, volgens woonbrancheorganisatie
Inretail.

CRISIS Karwei staat daarin niet alleen; de hele doehet- zelfmarkt is sinds een
jaar of tien een decoratievere weg ingeslagen, volgens Eysink Smeets.
Bouwmarkten neigen steeds vaker naar woonwinkels, ook in het buitenland.

,,Kijk bijvoorbeeld naar het Engelse B&Q, het Franse Leroy Merlin en het Duitse
Obi. De tijden dat de kast van oma generaties in de familie bleef, is bovendien
voorbij; we wisselen sneller van interieur. Daar heeft Ikea ook een handje bij
geholpen.''

De economische crisis heeft de overgang naar meer decoratieve spullen versneld,
denkt Eysink Smeets. Huizenverkopen en grote verbouwingen namen af, waardoor de
inkomsten uit bouwmaterialen terugliepen.

Karwei besloot het assortiment aan te pakken.

Voor het plaatsen van een wandje of het verbouwen van de badkamer huren mensen
liever een vakman in, volgens Matthijs van Ewijk, marketingmanager bij Karwei.
,,Zelf is de klant liever bezig met verfraaiing. Verlichting, raamdecoratie en
verf verkopen bijvoorbeeld erg goed.''

Om mee te kunnen doen met de grote jongens in de interieurbranche struint
stijlmanager Johanne Sintnicolaas alle Europese woonbeurzen af. Ze doet
inspiratie op dezelfde plekken op als inkopers van de Nederlandse designwinkels
Pols Potten en &Klevering.

Ze bezoekt de Salone del Mobile in Milaan en vervolgens Maison&Objet in Parijs,
waar veel ideeën uit Milaan zijn vertaald naar producten.

Uiteindelijk komt ze zo tot producten als de teakhouten tafels, die nu erg goed
verkopen.

,,Of de cognac leren bank, die in het najaar een succes was.''

Een ander belangrijk punt van het bedrijf is de prijsstelling, denken
medewerkers. ,,Een stoere lamp kost bij vtwonen (waar Karwei mee samenwerkt) 299
euro. Bij ons betaal je 79 euro'', zegt Van Ewijk. De omvang van het bedrijf
maakt het makkelijker scherpe prijzen te bieden. Karwei heeft 136 winkels in
Nederland en een webshop en ook de eigen productiekanalen maken het mogelijk
artikelen goedkoper aan te bieden: verlichting komt uit China, badkamertegels
komen uit Zuid- Europa.

OMZET De omslag naar woonwinkel bleek geen gek idee te zijn. De omzetcijfers van
het decoratieve segment stegen de laatste vier jaar elk jaar 10 procent, terwijl
de omzet in de bouwmaterialen juist afnam, zegt Machiel van der Sluis. Hij is
formuledirecteur van Karwei bij Intergamma, het moederbedrijf van Karwei en
Gamma. Bovendien is het strategisch een Iets bij Karwei gekocht? Grote kans dat
het ging om een barkruk, kussen of ander interieurproduct. Een belangrijk
onderdeel van de strategie van het bedrijf is duidelijk aan de buitenwereld te
laten zien dat het meer verkoopt dan bouwmaterialen.

Enkele voorbeelden daarvan: Het eigen magazine, Idee van Karwei, dat elke zes
weken verschijnt als vervanging van de folder. Het tijdschrift wordt vijf
miljoen keer gedrukt, daarnaast bekijken 'tienduizenden klanten' het blad
online. ,,De omzet is tot 20 procent hoger na uitgifte van het magazine dan na
uitgifte van de folder'', zegt marketingmanager Matthijs van Ewijk.

Een samenwerking met het veel duurdere vtwonen. ""Via vtwonen bereiken wij de
smaakmakers van Nederland en Karwei geeft vtwonen de mogelijkheid een groot
publiek aan te spreken'', zegt Van Ewijk.

Voor het eerst een stand op de woonbeurs in de RAI, waar het ook genomineerd
werd voor beste stand.

,,Een prestatie van formaat voor een bouwmarkt in een Umfeld van
interieurwinkels'', zegt Van Ewijk.

goede beslissing, omdat het bedrijf zo niet in het vaarwater zit van broertje
Gamma, dat overduidelijk de richting van bouwmarkt aanhoudt.

Het kan best zijn dat de omzet is gestegen, maar het is vooral een kwestie van
het aanbod en niet zozeer de vraag van de consument, denkt een woordvoerder van
woonbrancheorganisatie Inretail. ,,Ze doen het ontzettend goed, weten het mooi
te verpakken.

Dat moet ik ze nageven.'' Hoe je dat voor elkaar krijgt? Een kwestie van een
duidelijk onderscheid maken tussen functioneel winkelen en emotioneel winkelen,
volgens woontrendspotter en retaildeskundige Carin Frijters. Voorheen werden
beton, sanitair en cement op dezelfde manier gepresenteerd als de kussens, de
badmat en het behang. Geen goed idee als je meer woonartikelen wil verkopen,
volgens Frijters. ,,Die laatste productgroep, interieur, heb je namelijk niet
per se nodig, je moet consumenten verleiden.''

EMOTIONEEL En juist de doelgroep voor de woonartikelen, voornamelijk vrouwen,
winkelt 'emotioneel', denkt ze. ,,De vrouwelijke consument wil ideeën opdoen,
een beetje browsen en zoeken.

Mannen daarentegen weten waarvoor ze komen, hoeven alleen te weten bij welk
schap ze moeten stoppen om iets in hun karretje te doen.''

Die problemen heeft het bedrijf goed opgelost, denkt ze. Onder andere met het
magazine, dat barst van die verleidingen. Van alle Nederlandse bouwmarkten noemt
ze Karwei de vooruitstrevendste.

Ze zou Karwei adviseren nog een stap verder te gaan, om duidelijk te kiezen voor
nog meer showrooms. ,,De ruimte hebben ze toch met die hoeveelheid winkels: laat
maar veel producten zien. Pak het op z'n Ikea's aan. Dat gaat ten koste van
bouwmaterialen in de winkel, maar die kunnen dan worden afgehaald bij een
drive-in.''

LANGUAGE: DUTCH; NEDERLANDS"
164107375,2015-06-06T00:00:00,MULTIMEDIA,989929011,Noordelijke Dagblad Combinatie / Dagblad van het Noorden,,T E K S T ANOUK V L E U G E L S T E K S T ANOUK V L E U G E L S,,Weekend; Blz. 30,,1141,,"De app Clear, alleen nog Engelstalig, veegt je social media schoon van ongepaste
foto's, grof taalgebruik en meer. Handig voor als je een werkgever krijgt die
dat checkt. Zulke boodschappen kunnen namelijk nog wel eens vervelende gevolgen
hebben.

Groot nieuws eerder dit jaar: presentator Jon Stewart kondigde aan dat hij na
zestien jaar zou stoppen bij The Daily Show. Al snel werd er een vervanger
aangewezen: de nog vrij onbekende komiek Trevor Noah uit Zuid-Afrika. Vrijwel
meteen doken de media in zijn verleden en in zijn Twitterfeed. Wat bleek: Noah
had een aantal jaren geleden antisemitische en vrouwonvriendelijke grapjes
gemaakt op het sociale netwerk.

Binnen 24 uur degradeerde hij van superster tot publieke vijand.

Het gebeurt vaker dat berichtjes op sociale media uit het verleden voor
problemen zorgen in het heden, bijvoorbeeld bij het vinden van een nieuwe baan.
Daarom is er nu Clear: een mobiele app die je sociale netwerken schoonveegt.

Grof taalgebruik en ongepaste foto's worden aangemerkt, maar ook termen van
minderheden, zoals Joden of homo's. De app is vooralsnog alleen Engelstalig, dus
kan hij niet worden gebruikt als je Nederlandstalig twittert.

Het idee voor Clear kwam niet uit het niets: de Amerikaanse oprichter Ethan
Czahor verloor begin dit jaar zijn baan, slechts 36 uur nadat hij was aangenomen
als chief technology officer bij de campagne van Republikein Jeb Bush. Oude
tweets deden hem de das om: grappig bedoelde berichtjes waarin hij aan vrouwen
refereerde als 'sletten'. Czahor deed destijds aan improvisatiecabaret en
gebruikte Twitter om zijn materiaal te testen.

Ook in Nederland kan wat je roept op Twitter of Facebook invloed hebben op je
carrière.

Een onderzoek uit 2013 door online vacaturebank StepStone toonde aan dat één op
iedere vier sollicitanten wordt afgewezen op basis van uitlatingen in social
media. Ook worden er geregeld mensen om die reden ontslagen: volgens juridisch
dienstverlener DAS heeft 10 procent van de ontslagen-op-staande-voet te maken
met ongepaste berichtjes of foto's. Zo was er de medewerkster van Albert Heijn
die op Twitter liet weten dat ze lekker ging shoppen, terwijl ze zich ziek had
gemeld, en de Blokkermedewerker die zijn werkgever op Facebook een hoerebedrijf
noemde.

Beiden werden direct ontslagen. Mag dat zomaar? Volgens ICT-jurist Arnoud
Engelfriet kan dit alleen bij hoge uitzondering. ,,Het meisje van de Albert
Heijn zat in haar proeftijd.

De Blokkerman had een voorgeschiedenis: op de werkvloer had hij eerder zijn
leidinggevende al uitgescholden.''

Ook racistische uitlatingen zijn op zichzelf niet genoeg voor een staandevoetje.
,,Zo was er een verwarmingsmonteur die over zijn Surinaamse collega schreef 'het
is getint en het werkt niet hard'. De rechter besloot dat dit geen reden was
voor dringend ontslag, omdat de werknemer eerst een waarschuwing had moeten
krijgen over zijn socialmediagebruik.''

OP HET MATJE Welke functie iemand vervult, speelt zeker mee in zo'n rechtszaak.
,,Van een socialmediamanager mag je toch verwachten dat hij weet wat de
consequenties zijn, maar een loodgieter is daarvan misschien minder op de
hoogte.''

Voor ambtenaren is de regel dat ze zich niet publiekelijk mogen uitlaten over
hun politieke voorkeur. Voor mensen in het bedrijfsleven geldt dat niet, al zijn
er uitzonderingen te bedenken. ,,Als jij bij een bank werkt en je op Twitter
profileert als een hardcore SP-aanhanger, kan ik me voorstellen dat dit
problemen oplevert. Zeker als je die bank ook vermeldt als werkgever in je
profiel.''

Bij hoogleraar sociale psychologie Roos Vonk, verbonden aan de Radboud
Universiteit Nijmegen, ging het om de manier waarop ze haar politieke standpunt
verwoordde. In 2013 twitterde ze ,,Ik heb zin om dat uitgestreken smoelwerk van
Henk Kamp op z'n bek te slaan.''

Niet handig, vindt Roos Vonk nu. ,,Ik liet me meeslepen door mijn ergernis en de
sfeer op Twitter over het doordrukken van schaliegasboringen.

Op Twitter zag mijn berichtje er vrij onbeduidend uit - iedereen was aan het
schelden - maar buiten die context plaatste de NOS de tweet op Teletekst. Toen
schrok ik er ook van.''

Vonk werd op het matje geroepen. ,,Ik was het eens met het college van bestuur
dat mijn woordkeus niet gepast was voor een hoogleraar.

Mijn excuses aan de minister had ik toen al gemaakt.''

Waarom ging het dan toch mis? Vanuit de sociale psychologie is dat te verklaren
met het multiple audience-probleem: in verschillende omgevingen vervullen mensen
verschillende sociale rollen. Vonk schrijft erover in haar nieuwe boek Collega's
en andere ongemakken.

Op het werk gedraag je je anders dan thuis, maar op social media vervagen die
grenzen.

Daar heb je al snel het idee onder vrienden te zijn, terwijl er ook vreemden
meelezen.

HOOGLERAAR ROOS VONK VOND HAAR TWEET OP TWITTER ER VRIJ ONBEDUIDEND UITZIEN,
MAAR OP TELETEKST SCHROK OOK ZIJ ERVAN

,,Sommigen scoren hoog op self monitoring - ook een term uit de sociale
psychologie. Zij zijn zich er meer van bewust over hoe ze op anderen overkomen.
Anderen, zoals ik, handelen meer vanuit zichzelf. Zij zullen sneller zulke
misstappen maken op social media, denk ik.''

Toch kun je er beter in worden. ,,Ik ben ooit begonnen als een nul op dit vlak,
nu ben ik een zes min. Ik blijf mijn mening verkondigen, maar let op mijn
taalgebruik en denk beter na over hoe het overkomt.''

Ook zou ze nu niet meer zo snel iemand de volle laag geven op Twitter. ,,Ik vond
het vroeger ook wel eens leuk bepaalde mensen te bashen, BramMoszkowicz
bijvoorbeeld, maar nu denk ik vaker: niet doen!''

BARBAARSE ACHTERLIJKHEID Ook voormalig docent maatschappijleer Anand Soekhoe
kwam onder vuur te liggen door een paar tweets. Hij was destijds (ook)
duoraadslid voor Leefbaar Leiden en een aanhanger van de PVV. Hij stak zijn
afkeer van de islam niet onder stoelen of banken.

In 2012 schreef hij op Twitter dat de islam 'geen geloof is, maar een barbaarse
achterlijkheid'.

Het berichtje kwam terecht bij het schoolbestuur van het Fioretti College in
Lisse, dat hem schorste. ,,Dat was een verschrikking.

Ik vond en vind dat je zoiets moet kunnen zeggen; dat het valt onder vrijheid
van meningsuiting.

Ik twitterde dat op zondagmiddag, niet tijdens werktijd.''

Toch is dat tijdstip niet zo relevant, aldus Engelfriet. ,,Voor het recht geldt:
als je ergens in dienst treedt, moet je vanaf dan rekening houden met de
belangen van je werkgever. Je mag in werk en privé geen dingen doen of zeggen
waarop je werkgever kan worden aangekeken.''

Het betekende het eind van Soekhoes carrière in het onderwijs. Tegenwoordig doet
hij de opleiding hbo-rechten. ,,Heb ik er spijt van?

Nee, ik zou het morgen weer doen. Wel ben ik nu anoniem gegaan op Twitter. Niet
omwat er is gebeurd , maar omdat mijn moeder thuis werd gebeld en bedreigd.''

ALLES LIJKT ERG ECHT EN IS BIJNA ALLEMAAL NAGEBOOTST UIT DE ECHTE WERELD

LANGUAGE: DUTCH; NEDERLANDS"
164107376,2015-06-06T00:00:00,"Langer onderweg, stuk goedkoper",989929011,Noordelijke Dagblad Combinatie / Dagblad van het Noorden,,FRITS POELMAN,,In het Nieuws; Blz. 4,,717,,"REPORTAGE LANGEAFSTANDSBUS

Internationaal neemt de bus een steeds grotere vlucht als vervoermiddel op de
lange afstand. Nederland profiteert.

Ook Groningen krijgt meer internationale buslijnen.

GRONINGEN Officieel kan het niet, een buskaartje kopen van Groningen naar
Amsterdam. Maar internationale busreizen zijn soms zo goedkoop dat een
buskaartje Leer-Amsterdam of van Groningen naar net over de grens bij Arnhem of
Antwerpen goedkoper is dan NS. En dan stap je gewoon in Groningen in de bus en
in Amsterdam uit. Niemand die je tegenhoudt.

Het gebeurt nu nog niet vaak, maar het zit er dik in dat ook Nederlanders de
langeafstandlijnbus ontdekken.

De tijd dat Eurolines alleenheerser was op die markt, is voorbij.

Steeds meer grote ov-busbedrijven gaan de concurrentie met elkaar en de
spoorwegen aan. Ze combineren de vrijgave van het binnenlandse
langeafstandsbusvervoer in Duitsland, tweeëneenhalf jaar geleden, met
internationale verbindingen, ook naar Nederland. De stijging van 8 miljoen
reizigers in 2013 naar ruim 20 miljoen vorig jaar zet volgens experts nog wel
even door naar zeker 30 miljoen. Daarmee ontstaan steeds meer reismogelijkheden.
Er verdwijnen ook verbindingen als bedrijven in de concurrentiestrijd het loodje
leggen.

De bussen van Meinfernbus/Flixbus rijden onder meer rechtstreeks van Amsterdam
via Groningen naar Berlijn, Hamburg en Kiel. En van Groningen naar Keulen en
Frankfurt.

Je kunt ook rechtstreeks van Amsterdam naar Hannover enMünchen.

De twee grootste busbedrijven in deze sector in Duitsland, met een marktaandeel
van ruim 60 procent, fuseerden begin dit jaar.

Ze zijn niet de enige. Zelfs grote spoorbedrijven begeven zich op de

Wereld kleiner door netwerk (inter)nationale lijnbussen

internationale busmarkt. IDbus van de Franse SNCF rijdt van Amsterdam naar onder
andere Brussel, Lille, Londen en Parijs. Arriva Touring uit Groningen voert voor
de Duitse spoorwegen buslijndiensten uit van Düsseldorf naar Brussel (via
Roermond) en Londen (via Eindhoven en Antwerpen).

De langeafstandsbussen in Duitsland zijn mede een succes door de vele stakingen
van de laatste jaren bij het spoor. Succes trekt ook andere bedrijven, zoals het
Engelse Megabus.

Dat probeert zich met starttarieven van 50 cent of een euro (nu voor de route
München-Hamburg) in de Duitse autobusmarkt in te vechten en rijdt ook al van
Amsterdam naar Londen en Parijs.

,,De bus is misschien iets langer onderweg'', zegt Reinier Muller van Lanting
Reizen in Hoogeveen. ,,Maar soms ook niet. We zijn wel een stuk goedkoper dan de
trein en met een goede zitplaats, wifi en dranken en versnaperingen bieden we
een beter product.'' Lanting voert voor Meinfernbus/ Flixbus driemaal daags de
lijndienst van Amsterdam naar Hamburg uit.

Voor reizigers is het niet altijd gemakkelijk om de kwaliteit van een buslijn
vooraf goed te beoordelen. Er zit nogalwat verschil in beenruimte,
reisinformatie, frequentie en prijs.

Sommige bedrijven richten zich op extra comfort, andere op zo veel mogelijk
stoelen om goedkopere reizen aan te bieden. Website Fernbusse.de probeert daar
uitsluitsel over te geven.

De klanten komen volgens de website niet per definitie uit de trein. Er blijkt
een eigen publiek voor de internationale bus te zijn.

Lanting richtte met drie andere touringcarbedrijven in Nederland en België een
consortium op dat vanuit Nederland lijndiensten uitvoert voor de nieuwe
ov-bedrijven die zelf vaak geen eigen bussen hebben.

Ze rijden onder meer naar Antwerpen en München. Veel extra werkgelegenheid
levert dat in Drenthe nog niet op. ,,We hebben in mei twee chauffeurs aangenomen
voor dit werk. De rest wordt door het bestaande personeelsbestand uitgevoerd.''

Muller verwacht wel dat de busmarkt zich verder uitbreidt. ,,We hebben zelf
onder meer routes vanuit Rotterdam onderzocht.'' Hij ziet 'intercitydiensten'
tussen Nederlandse steden ook wel zitten. Daar is voorlopig echter geen sprake
van, zegt Carlo Cahn van brancheorganisatie KNV Busvervoer. ,,Voor het opzetten
van een buslijn tussen bijvoorbeeld Groningen en Maastricht moeten alle
provincies op de route en de betrokken ov-bedrijven toestemming geven. Als dat
rond is, moet je de buslijn rendabel zien te maken. Maar studenten zullen niet
voor zo'n lijn kiezen zo lang ze met hun ov-studentenkaart met de trein
kunnen.''

LANGUAGE: DUTCH; NEDERLANDS"
164107377,2015-06-06T00:00:00,Grens nog drie jaar dicht voor Kroaten,989929011,Noordelijke Dagblad Combinatie / Dagblad van het Noorden,,,,Nederland; Blz. 6,,102,,"DEN HAAG De grens voor Kroaten die in Nederland willen werken, blijft nog eens
zeker drie jaar dicht. Het kabinet heeft dat gisteren besloten. Kroatië werd
twee jaar geleden lid van de Europese Unie en in principe geldt dan het vrij
verkeer van werknemers binnen de EU. Maar het kabinet maakte gebruik van de
mogelijkheid om de grens tijdelijk dicht te houden voor werknemers. Daar komt nu
nog eens drie jaar bij. De maximale periode waarin een EU-land de grens voor
werknemers uit een nieuw EU-land dicht kan houden, is zeven jaar. Het uitstel is
volgens het kabinet nodig vanwege de hoge werkloosheid in Nederland.

LANGUAGE: DUTCH; NEDERLANDS"
164107378,2015-06-06T00:00:00,Werkzoekenden,989929011,Noordelijke Dagblad Combinatie / Dagblad van het Noorden,,,,Mensen; Blz. 10,,117,,"Werkloosheid blijft van jaar tot jaar stijgen. Het aantal niet-werkende
werkzoekenden in de gemeente Emmen lag eind april 3,3 procent lager dan eind
maart. Het is een seizoendaling die elk jaar intreedt in de lente.
Seizoenwerkers gaan weer aan de slag na de winterstop.

Wat opvalt is dat het aantal werklozen van jaar tot jaar stijgt. Er is dus geen
sprake van een structurele daling, maar juist van stijging.

Momenteel ligt het aantal op 6976, ongeveer 15 procent van de beroepsbevolking.

Dat is 13 procent meer dan vorig jaar, 21 procent meer dan in 2013 en 28 meer
dan in 2012. In Drenthe ligt het werkloosheidscijfer 10 procent hoger dan vorig
jaar en in Groningen 9.

Emmercompascuum, Herry Thole

LANGUAGE: DUTCH; NEDERLANDS"
164107379,2015-06-06T00:00:00,Top Campina komt naar Beilen,989929011,Noordelijke Dagblad Combinatie / Dagblad van het Noorden,,ED VAN TELLINGEN,,Regio; Blz. 14,,500,,"Wethouder Gerard Lohuis en gedeputeerde Henk Brink halen alles uit de kast om de
pijn voor de werknemers te verzachten. Of het lukt, is de vraag. ,,We zijn enorm
geschrokken"", reageren beide bestuurders. Voor hen kwam de mededeling donderdag
als een donderslag bij heldere hemel.

In de Domo-fabriek Beilen schrapt de zuivelreus 230 van de 767 arbeidsplaatsen,
in Leeuwarden verdwijnen zo'n 130 banen. De inkrimping is volgens de directie
nodigomde concurrentiepositie van de zuivelreus op peil te houden.
Kostenverlaging en verdergaande efficiënte worden doorgevoerd.

Het gemeentebestuur en de provincie trekken samen op. GedeputeerdeHenk Brink had
gisteren overleg met de noordelijke werkgevers en Kamerleden. Zij moeten het
kabinet onder druk zettenomDrenthe te ontzien. ,,We hoppen van het ene naar het
andere dossier"", zei commissaris van de Koning Jacques Tichelaar al een dag
eerder.

Een kleine opsomming: sluiting van de gevangenis De Grittenborgh, de
'bijna-sluiting' van de kazerne in Assen, zware klappen in de thuiszorg en de
Belastingdienst die uit Drenthe dreigt te verdwijnen. Al gloort er wel hoop voor
de Philipsvestiging in Emmen die Philips wil afstoten.

,,Wij begrijpen dat bedrijven concurrerend moeten blijven"", reageert Henk Brink.
Maar Drenthe is een kwetsbare provincie waar niet zomaar
vervangendewerkgelegenheid is. ,,In de Randstad en het midden en zuiden van het
land is sprake van een andere situatie. Dat moet het kabinet beseffen.""

BEILEN/ASSEN De directie van zuivelconcern Friesland Campina komt donderdag naar
het gemeentehuis van Beilen voor overleg over het voorgenomen ontslag van een
paar honderd werknemers.

'We hoppen van het ene naar het andere dossier'

De forse inkrimping van de poederfabriek in Beilen komt hard aan, juist ook
omdat het concern de afgelopen jaren fors heeft uitgebreid. De melkquota worden
afgeschaft en de wereldwijde vraag naar poedermelk en gecondenseerde melk (die
Leeuwarden produceert) neemt alleen maar toe. In Beilen wordt, ook nu nog, volop
gebouwd.

Friesland Campina kocht een deel van het sleets geraakte industrieterrein op,
evenals de Edisonstraat, die aan het verkeer werd onttrokken.

Het aantal banen groeide in de afgelopen zeven jaar van driehonderd naar bijna
achthonderd banen. ,,Dat moeten we niet vergeten"", benadrukken Brink en Lohuis.
De uitbreiding van de werkgelegenheid was groot.Wethouder Lohuis: ,,Friesland
Campina blijft wel een van de grootste en belangrijkste werkgevers van
Midden-Drenthe. Samen met de GGZ Drenthe en de Jumbo.""

Het neemt niet weg dat ook de bestuurders zich een hoedje zijn geschrokken.

,,De huidige situatie in Drenthe baart ons zorgen"", concludeert gedeputeerde
Brink. ,,En het is natuurlijk afschuwelijk dat zoveel mensen hun baan
verliezen.""

Voor buitenstaanders is het ontslag nauwelijks te volgen. Domo Beilen oogt als
een supergezond bedrijf, waar nieuwe poedertorens en 'poederstraten'
verrijzen.Wethouder Lohuis: ,,Dat geeft een heel dubbel gevoel."" @
ed.van.tellingen@dvhn.nl

GRAPHIC: Het aangekondigde ontslag van ruim 350 medewerkers kwam ook in de
vestiging van de zuivelreus in Beilen, de Domo, hard aan. FOTO JASPAR MOULIJN

LANGUAGE: DUTCH; NEDERLANDS"
164107380,2015-06-05T00:00:00,Matras,989929011,Noordelijke Dagblad Combinatie / Dagblad van het Noorden,,,,Vrydag; Blz. 2,,559,,"Cultuur Film Media Boeken Theater Muziek Beeldende kunst Agenda Het café heb ik
pas laat ontdekt. In het tweede jaar van mijn studie betrad ik voor het eerst
een etablissement, de net geopende Vlaamsche Reus in Groningen, en was meteen
verkocht.

Dat was destijds één van de weinige cafés in den lande waar een vrouw in haar
eentje kon binnenkomen zonder de verdenking van lichtzinnigheid op zich te
laden, en al gauw werd het een trefpunt voor paradijsvogels van allerlei
pluimage: kunstenaars, studenten, werklozen, hoogleraren, gescheiden moeders met
kleuters, en ongeveer alle toenmalige stadstypes. Naast het gebruikelijke
horeca-aanbod waren er zuurstokken verkrijgbaar, en achterin stond een box,
opdat ook heel kleine kindertjes meegenomen konden worden. Armlastige klanten
kwam men tegemoet: niet alleen kon iedereen opschrijven, ook werd er kosteloos
heet water op een reeds benut theezakje geschonken.

Eigenlijk is het vreemd dat ik zo lang getalmd had, want wanneer ik vroeger bij
mijn vader achterop de fiets een gelegenheid passeerde (in mijn herinnering was
het altijd herfst, en vroeg donker), leek mij dat het summum

Als Kees zin had, was hij een bezield muzikant

van vrijheid. 'Als ik groot ben', dacht ik bij mijzelve, 'wil ik dáárheen.' In
die zin ben ik iemand wiens jongenswens geheel is vervuld.

Tot de kroegtijgers behoorde de barpianist Kees Korenhof, die doordat hij
gekromd, klein en vroeg grijs was, een oud mannetje leek, ofschoon hij toen ik
hem leerde kennen in de dertig geweest moet zijn. Als hij zin had, was hij een
bezield muzikant, al moest je hem wel recht voor het klavier zetten, anders
speelde hij ernaast. Hij kon ongetelde borrels aan, en veranderde daar niet
noemenswaard door; een zekere staat van beschonkenheid was zijn normale
toestand.

In tegenstelling tot mijn vader, die bepaald geen stapper was, was de zijne hem
in dezen voorgegaan. Die had hem, zodra hij zelfstandig kon lopen, meegenomen op
nachtelijke kroegentochten. Ze bewoonden samen (over een moeder heb ik nooit
iets gehoord) een bovenhuis, en hadden in het keldergangetje naast de trap een
matras neergelegd, waarop de vader, die vanwege zijn leeftijd eerder afgebrand
raakte en meestal ternauwernood de voordeur kon halen, bij thuiskomst
bewusteloos neerstortte.

Als Kees dan een paar uur later opdook, was hij inmiddels zover hersteld dat hij
de trap kon bestijgen, en nam zoonlief zijn plaats in.

Kees' leven was niet zonder tragiek, vooral op amoureus gebied. Hij koesterde
een welhaast mohammedaanse obsessie met vrouwenhaar, maar zijn glorietijd viel
in de jaren vijftig, en zijn - ondanks het volksgeloof dat wie piano kan spelen,
succes heeft bij de meisjes - schaarse gelieven waren tot veel bereid, doch het
ontbinden van de modieuze suikerspin op hunne hoofden hoorde daar niet bij,
zodat zijn begeerte goeddeels onbevredigd bleef.

Zijn logica was soms niet licht te volgen. Eens zat ik met een dierbare vriendin
naast hem aan de toog, toen hij verzuchtte: ,,Ik wil wel zelfmoord pleeg'n, maar
ik heb geen geld!'' Mijn gezellin dacht enige tijd na, en fluisterde me toe:
,,Als ik 'm geld leen, zuipt ie het op.''

Het liep uiteindelijk anders. Zoals veel alcoholisten had hij de genever allang,
zij het te laat, verruild voor witte wijn. Hij stierf, 'toch nog onverwacht', in
between pubs, in de armen van een aangeschoten kameraad.

LANGUAGE: DUTCH; NEDERLANDS"
164107381,2015-06-05T00:00:00,Een breekijzer in mini-formaat,989929011,Noordelijke Dagblad Combinatie / Dagblad van het Noorden,,,,Regio; Blz. 26,,330,,"MINIMAN

0591-693875 - emmen@dvhn.nl - twitter @Miniman_DvhN Lezer uit de Emmer wijk
Bargeres wil Miniman graag als breekijzer inzetten om een partij geel zand uit
zijn straat te laten verwijderen.

,,De gemeente Emmen heeft in de Orvelterbrink een week of zeven geleden een
stukje bestraat op het voetpad. Daarbij is aardig wat geel zand gestrooid'',
schetst lezer de situatie.

Inmiddels zijn er bijna twee maanden verstreken sinds de werkzaamheden werden
afgerond, maar u raadt het al: het zand ligt er nog steeds. ,,Mensen van de
gemeente aanspreken heeft weinig nut, die beweren dat het zand niet van hen
is'', treurt meneer. ,,Bellen naar de gemeente levert tot nu toe ook nog niets
op.''

Tja, en dan kom je als burger al snel bij Miniman - breekijzer voor al uw
ongerief - terecht. Miniman hoopt dat de gemeente snel actie onderneemt om het
overtollige zand te verwijderen.

Ook lezer uit het hoge noorden van Groningen (!) weet Miniman te vinden. Hij is
bedroefd over een foto van een bouwvakker, die gisteren op pagina 9 in deze
krant stond. Bouwvakker staat daar in blote torso en met een petje op vrolijk
een muur te metselen. De zonnige foto werd gebruikt om te illustreren dat het
beter gaat met de werkgelegenheid in de bouw.

Lezer - zelf metselaar van beroep - kan daar niet om lachen. ,,Dit is geen
metselaar'', constateert hij met kennersoog. ,,Hij spot met alle
veiligheidsvoorschriften die vandaag de dag in de bouw gelden. Hij draagt geen
helm en werkt in zijn blote bast. Dat is echt niet toegestaan.

En als ik zijn houding zo zie heeft hij binnen de kortste keren rugklachten'',
moppert meneer.

Het steekt hem extra omdat hij zelf al geruime tijd zonder werk zit.

,,Dat is het grote probleem in de bouw: aannemers hebben wel werk, maar ze
gooien de echte vaklieden eruit. En daar komen uitzendkrachten en zzp'ers voor
in de plaats! Dat is gewoon schandalig'', foetert meneer, die er voor pleit om
deze foto door de dichtstbijzijnde papierversnipperaar te halen.

LANGUAGE: DUTCH; NEDERLANDS"
164107382,2015-06-05T00:00:00,Leeftijdsgenoot helpt jongeren aan de bak,989929011,Noordelijke Dagblad Combinatie / Dagblad van het Noorden,,ERIK VAN DER VEEN,,Regio; Blz. 26,,155,,"Dat is de voorlopige conclusie van het project 2GetThere Zuidoost- Drenthe. In
de eerste vijf maanden van dit jaar zijn ruim zeventig jongeren van 12 tot 27
jaar gekoppeld aan een leeftijdsgenoot die hen op het spoor kan zetten naar een
opleiding of de arbeidsmarkt. Dat is bij 53 pro- EMMEN Coaching door een
leeftijdsgenoot kan werkloze jongeren helpen om terug te keren naar school of te
kiezen voor een baan.

cent van de deelnemers gelukt.

De coaches hebben daarbij een cruciale rol, zegt de gemeente Emmen -
initiatiefnemer van het project. Juist doordat ze tot dezelfde leeftijdsgroep
behoren, communiceren de deelnemers gemakkelijk met hun begeleider, ook via
social media en Whatsapp.

Ook begrijpen coacheswelke praktische informatie jongeren nodig hebben om weer
aan de bak te raken. Niet alleen met studieadviezen, maar soms ook met een
doorverwijzing naar hulp- of dienstverlening of naar mensen en uit hun eigen
netwerk.

LANGUAGE: DUTCH; NEDERLANDS"
164107383,2015-06-05T00:00:00,'Ik weet niet wat een uitkering is',989929011,Noordelijke Dagblad Combinatie / Dagblad van het Noorden,,WILLIAM POMP,,Sport; Blz. 36,,1209,,"Op dit moment zet Joop Gall met zijn selectie en staf de bloemetjes buiten op
Mallorca. Daarna is het tijd voor de 51-jarige Muntendammer om zijn bureau leeg
te ruimen. Nog één keer blikt de trainer terug op een succesvol seizoen bij FC
Emmen.

Je neemt gedwongen afscheid van FCEmmenna één van de meest succesvolle seizoenen
ooit opDe Meerdijk.

Hoe voelt dat nu?

,,Tja, hetwas niet mijn keus, dat is inmiddels wel alom bekend. Ondanks de mooie
woorden die vorige week bij het officiële afscheid zijn gesproken, blijf ik toch
met een brok frustratie zitten. Want een glashelder antwoord op het waarom van
het niet verlengen van mijn contract heb ik tot op de dag van vandaag niet
gehad. Als je het goed doet, ga je normaal gesproken toch met elkaar verder?

Graag had ik nu in de fase gezeten van het doorontwikkelen van dit succesvolle
elftal, spelers die toch weg gaan vervangen door nog betere, professioneler
worden. Ik had al namenvan jongens in gedachten die ik er graag bij wilde halen
met het idee:we pompen de selectie nog verder omhoog. Alles met de
achterliggende gedachteomeen stabiele, blijvende subtopper te worden in de
eerste divisie en structureel de playoffs te halen. Dat wilde ik ook gaan
bespreken met de clubleiding toen ik werd uitgenodigd voor een evaluatiegesprek
in december, maar daar heb ik helaas de kans niet voor gekregen.''

Nee, want toen kreeg je meteen te horen dat je na dit seizoen kon vertrekken.

,,Inderdaad. Over de ware reden tast ik nog steeds grotendeels in het duister.
Ze willen nieuwelan, een fris gezicht voor de groep, dat krijg ik steeds te
horen. Ik had het begrepen als we na drie seizoenen nog steeds twaalfde of
dertiende hadden gestaan, maar die lijn naar boven hadden we te pakken. En die
had ik, niet om arrogant te zijn, ook zien aankomen.

Door verversingen aan te brengen in het elftal, moeilijke beslissingen te nemen
ten aanzien van spelers en door te selecteren hebben we iets moois neergezet. Ik
heb daar een grote hand in gehad door zelf op zoek te gaan naar spelers. Ik heb
nog steeds het gevoel dat directeur Wim Beekman intern een en ander heeft
opgeklopt om mij er uit te werken.

Het is jammer dat er door voorzitter Ronald Lubbers, die ik overigens hoog heb
zitten, toen geen hoor- en wederhoor is gepleegd. Ik werd bij mijn persoonlijke
evaluatiegesprek voor een voldongen feit gesteld. Ik schud er nog steeds mijn
hoofd over.''

Wat heeft er dan tussen jou en directeur Wim Beekman in gezeten?

,,Wist ik het maar, ik heb nooit een gesprek met die man gehad overwat hem dwars
zat of irriteerde. Ik denk dat het een kwestie van vertrouwen is geweest.
Misschien ben ik te flamboyant, te dominant overgekomen naar hem toe. Misschien
heeft het hem dwarsgezeten dat een directeur niet op de voorgrond staat in een
voetbalorganisatie, maar dat vooral spelers en trainers naar buiten treden.

Maar nogmaals, het blijft giswerk.

Hij had mij in ieder geval meer moeten vertrouwen. Ik hebhemmet mijn ervaring
willen adviseren hoe bepaalde zaken aan te pakken in de voetbaljungle, maar ik
denk dat hij dat als een bedreiging heeft gevoeld.

Stel: hier staat een brandweerauto die helemaal uit elkaar ligt.Wij moeten hem
met zijn tweeën in elkaar zetten en je weet dat 60 procent van de knowhow bij
mij ligt en jij hebt er zelf weinig ervaring mee. Dan zeg je toch sorry, ik heb
er minder verstand van dan jij, neem jij het voortouw maar. Ik heb altijd puur
en alleen in het clubbelang gedacht, maar hij heeft me daarin niet vertrouwd. Ik
denk dat de club flinke stappen kan maken door meer aan het wij-gevoel te
werken. Zo'n hechte eenheid als de spelersgroep en de technische staf vormden,
zo was het niet tussen staf en directie. Goed, shit happens, maar het had anders
gekund.''

Was jij er als trainer klaar voor geweest om met FC Emmen de eredivisie in te
gaan?

,,Daar zeg ik met volle overtuiging ja op. Absoluut. Zonder ook maar een
spoortje van twijfel. Waarom zou mijn filosofie niet werken op een hoger niveau?
Natuurlijk pas je je dan meer aan. Kijk, tegen PSV thuis zou je best eens een
keer één op één kunnen gaan spelen achterin.

Uit zou dat misschien naïef zijn.

Maar op welk niveau je ook werkt, je moet altijd een balans zien te vinden
tussen attractief voetbal en resultaat halen. Met de totaalaanpak van een goede
mix van kwaliteiten in combinatie met mijn stijl van leidinggeven, communiceren
en diepgaande interesse tonen in spelers zou je in de eredivisie net zo goed
kunnen werken als in de eerste divisie. Je hebt in de voetballerij veelal met
hetzelfde type mens te maken. Ze vormen een apart slag, voetballers. Het
grootste gros wil nog steeds normaal worden aangepakt met de juiste feeling
voorwanneer je de touwtjes laat vieren en wanneer juist niet.''

Besef jij dat je jouw opvolger Marcel Keizer met een loodzware erfenis hebt
opgezadeld? Hij zal het niet snel beter doen dan jij.

,,Nou, ik weet niet wat intern op directieniveau bij FC Emmen de verwachtingen
zijn voor komend seizoen, maar ik denk niet dat je het Marcel Keizer kwalijk
moet gaan nemen als hij niet hetzelfdeweet te presteren als wij afgelopen
seizoen.

Ik ken Keizers visie niet, weet niet of hij net als ik ook voorstander is van
hoogop spelen en afjagen. Misschien dat hij wat behoudender voetbal voorstaat,
maar ik gun hem in ieder geval het allerbeste. Dat heb ik ook gezegd toen
hijmebelde een dag na zijn aanstelling. Ik zei: jij kan er niks aan doen dat ik
op een rare manier wegga bij FC Emmen.

Ben je mijn hulp nodig of wil je informatie over spelers, technisch, tactisch of
mentaal, de gebruiksaanwijzing bij bepaalde spelers, dan bel me maar. Hij heeft
er alleen nooit gebruik van gemaakt. Dat vind ik wel vreemd ja. Ik zal hem geen
een loer draaien. Ik heb met Marko Meerits, Tim Siekman, Boy Deul, Sander
Rozema, Gaby Jallo, Marcel Seip, Jurjan Mannes en Frank Olijve een geraamte
achtergelaten met mannen die weten hoe het spelletje wordt gespeeld. Daarmee
heeft hij een voorsprong. Op dat fundament zou Keizer verder kunnen bouwen.''

Je hebt nog geen nieuwe club.Ben je bang dat je ondanks de goede prestaties van
het afgelopen seizoen nu een tijdje thuis komt te zitten?

,,Ik ben bijna 35 jaar werkzaam in het betaald voetbal en ik weet niet wat een
uitkering is, maar op dit moment heb ik wel de paperassen bij het UWV
aangevraagd omdat ik per 1 juli werkloos dreig te raken. Er gaan rond mijn
persoon de nodige geruchten en ik sta wel op lijstjes, maar ik ben het tot
dusver nog nergens geworden. Het heeft ook met de trend temaken,mede door de
recessie ontstaan, dat oud-spelers of assistenten hoofdtrainers worden.

Ervaren trainers worden steeds vaker pas aangesproken als er stress is, als de
resultaten achterblijven.

Soms denk ik wel eens: potverjandorie zeg, was ik maar bij mijn FC gebleven, dan
was ik nu hoofdtrainer geweest. Ze schuiven maar door en door. Ik ben geen man
die goed thuis kan zitten. Zelfs als ik op vakantie ben, duurt 8 dagen me al
haast te lang. Dan wil ik weer aan de slag. Als een nieuwe club te lang
uitblijft, ga ik misschien wel op stage bij mijn vriend Erwin Koeman in
Southampton. En ik komzeker opDeMeerdijk kijken.

Volgens mij kan ik gewoon door de voordeur naar binnen.''

'Soms denk ik wel eens: potverjandorie zeg, was ik maar bij mijn FC gebleven'

GRAPHIC: Gall: ,,Ik denk niet dat je het Marcel Keizer kwalijk moet gaan nemen
als hij niet hetzelfde weet te presteren als wij afgelopen seizoen.'' FOTO CORNÉ
SPARIDAENS

LANGUAGE: DUTCH; NEDERLANDS"
164107384,2015-06-04T00:00:00,Tering naar de nering,989929011,Noordelijke Dagblad Combinatie / Dagblad van het Noorden,,,,Mensen; Blz. 14,,295,,"MENINGEN

COMMENTAAR

In de ouderenzorg en thuiszorg wordt fors gesneden. Huishoudelijk medewerkers en
kantoorpersoneel worden ontslagen, kamers in verzorgingshuizen worden gesloten.
Toch blijken de meeste instellingen voor ouderenzorg prima winsten te maken en
hebben ze goed gevulde schatkisten. Dat komt vreemd over voor de buitenwereld.

Het is al te gemakkelijk om te redeneren dat de ouderenzorg er een potje van
maakt. De 'hoge heren en dames' verdienen nog steeds heel behoorlijk, het geld
klotst als het ware tegen de plinten, maar de ouderen zelf en het lagere
personeel worden aan hun lot overgelaten.

Dat is alleen een veel te simpele voorstelling van zaken. Het echte verhaal is
dat de grote zorginstellingen er doorgaans goed in slagen de tering naar de
nering te zetten terwijl de zorg zelf nog best goed is. Al jaren is bekend dat
er zwaar weer op komst is in de ouderenzorg. Goede bestuurders hebben het dak
gerepareerd voor de storm opsteekt.

Eigenlijk vindt iedereen het wel terecht dat de zorgkosten niet tot het
oneindige kunnen stijgen. Ook was al jaren bekend dat de ouderwetse
verzorgingshuizen worden afgebouwd. Goed bestuurde instellingen hebben daar op
ingespeeld door kale vervallen verzorgingshuizen drastisch op te knappen, zodat
de appartementen ook gewoon verhuurd kunnen worden. Bovendien worden de eisen
die we tegenwoordig stellen aan goede medische zorg in het verpleeghuis steeds
hoger. Instellingen moeten investeren in betere verpleeghuisplekken.

Die overgang kost geld. In het Nederlandse zorgsysteem werkt het nu eenmaal zo
dat de instellingen daar zelf spaarpotjes voor moeten opbouwen. Gelukkig maar,
dat veruit de meeste instellingen daar goed in zijn geslaagd de laatste jaren.

Arend van Wijngaarden @ hoofdredactie@dvhn.nl

LANGUAGE: DUTCH; NEDERLANDS"
164107385,2015-06-03T00:00:00,Woede over vertrekregeling Hefpunt,989929011,Noordelijke Dagblad Combinatie / Dagblad van het Noorden,,BAS VAN SLUIS,,In het Nieuws; Blz. 2,,663,,"ACHTERGROND AFKOOPSOM

Onethisch, niet te verkopen en schandalig. Tegen de regeling met een
oud-directeur van Hefpunt, dat de belastingen int van de drie noordelijke
waterschappen, gonst een breed gedragen afkeer. 'Conform de wet? Niet de
fatsoenswet.'

GRONINGEN Iedereen leek afgelopen weekendwel iets te vindenvan de regeling die
oud-directeur Alfred Huitema met het Hefpunt trof. Of het nou op sociale media,
een verjaardagsfeestje of tijdens de competitiewedstrijden tennis was: de
905.517 euro aan gemeenschapsgeld dat maximaal met de deal is gemoeid, kan op
veel afkeer rekenen. De ouddirecteur werd vorig jaar, na eerst te zijn
geschorst, ontslagen. Het dagelijks bestuur van Hefpunt sloot met hem een deal
die bekostigd moet worden door de drie waterschappen (en dus de
belastingbetaler). Hefpunt int de belastingen voor de waterschappen.

Het leidde tot grote maatschappelijke ophef. ,,Een deal conform de wet? Niet de
fatsoenswet'', liet een lezer weten.

Op de dag dat deze krant de overeenkomst openbaarde, plofte bij veel Drenten,
Groningers en Friezen de belastingaanslag van hetHefpunt op de mat. Of u even
een paar honderd euro wilt overmaken. Cynisch twitterden diverse noorderlingen
of ze misschien het rekeningnummer van de oud-directeur konden krijgen van het
Hefpunt. Dan wilden ze het bedrag zelf wel even overmaken.

Op internet circuleren inmiddels bezwaarschriften om een deel van het geld - het
deel van Hefpunt - terug te kunnen vorderen. Stadsblog Sikkom schreef er over en
het bezwaar tegen de aanslag is inmiddels duizenden malen gedeeld. Want betalen
voor schoon drinkwater en droge voeten is natuurlijk geen probleem.

Maar een duit in het zakje van het doorbetalen van het salaris van een
oud-directeur van Hefpunt, dat gaat veel mensen honderd stappen te ver.
Duizenden mensen hebben al een bezwaarschrift van internet afgehaald, blijkt uit
de teller van Sikkom. Op twitter laten mensen foto's zien van enveloppen met het
adres van Hefpunt erop. Het woord 'graaier' en 'graaicultuur' valt veelvuldig.

Wat veel mensen steekt is dat Hefpunt wordt betaald met publiek geld.

Slechts een enkeling neemt het voor Hefpunt op. Zij stellen dat het een
soortwachtgeld is, net zoals burgemeesters en wethouders daar recht op hebben.

Sinds april 2014 zitHuitema thuis.

Hij kreeg ontslag omdat het dagelijks bestuur van Hefpunt vond dat hij niet meer
de juiste man op de juiste plaatswas. Tot aan zijn pensionering krijgt hij zijn
salaris doorbetaald.

Dat zou de waterschappen Hunze en Aa's, Noorderzijlvest en Wetterskip Fryslân -
die dit moeten betalen - maximaal 905.571 euro kosten. Mocht Huitema nieuw werk
vinden, maar minder gaan verdienen dan bij Hefpunt, wordt dat uit die 9
tonaangevuld. Dit is volgens de regels van het ambtenarenrecht, benadrukt
Hefpunt.

Inmiddels roert de politiek zich ook. Landelijke politici trekken aan de bel. De
SP en PvdA hebben Kamervragen gesteld over de vertrekregeling van de
oud-directeur. Ze willen weten of de ontslagvergoeding teruggevorderd
kanworden.De lokale SP in Groningen suggereert dat geen zaken meer gedaan moeten
worden met Hefpunt.

Oud-bestuurder Roel de Jong van Wetterskip Fryslân is het daar niet mee eens.
Hij vindt dat de vergoeding van de Hefpunt-baas niet buitensporig hoog is. Het
voldoet aan alle landelijke regelgeving, zegt De Jong. Als lid van het dagelijks
bestuur van Hefpunt was hij nauw betrokken bij de hele gang van zaken.

De Jong is nu Statenlid voor de PvdA in Friesland.VolgenshemwasHuitema een
ambtenaar met een lange staat van dienst. De 905.517 euro wordt inderdaad
volledig opgebruikt alsHuitematot zijn pensionering werkloos blijft, laat De
Jong weten.

,,Er is helemaal niets verkeerd gegaan en Huitema heeft geen negen ton
meegekregen'', zegt PvdA'er De Jong. Vooralsnog heeft Huitema geen werk, getuige
zijn LinkedInprofiel.

Hoezo moet je zo veel geld meekrijgen?, stellen enkelen op sociale media. ,,Toen
ik werd ontslagen, kreeg ik helemaal niks. Nada'', reageert een lezer.

GRAPHIC: Inmiddels zijn al duizenden bezwaarschriften van internet gehaald. FOTO
SIESE VEENSTRA

LANGUAGE: DUTCH; NEDERLANDS"
164107386,2015-06-03T00:00:00,'Hou eens op met dat domme geroep',989929011,Noordelijke Dagblad Combinatie / Dagblad van het Noorden,,GERARD JANS,,Mensen; Blz. 14,,639,,"OPINIE NIEUWWERKLOOS

Het domme geroep over werklozen wordt vooral bepaald door vooroordelen en
wantrouwen. Het moet afgelopen zijn met die goedkope retoriek, betoogt Gerard
Jans.

Vroeger konden we op de bank zitten rokenende hele dag in de joggingbroek
rondlopen, krabbend op de ontblote buik onder een te krap T-shirt. Tegenwoordig
zoeken we naar een nieuwe baan via sociale media. Tenminste, dat is de
bedoeling.

Eerst nog even los van het stigma van potentiële straatveger of
aardbeienplukker.

Zomaar komt er een nieuwe ceo omdat het bedrijf, achteraf bezien, al jarenlang
maar wat zat aan te klooien.

En dan, de crisis hè? Het toverwoord voor ontslag. Zo'n nieuwe ceo kijkt even
kort omzich heen en ontpopt zich spoedig als volleerd tuinman.

Maaien in de top, snoeien onder personeelsleden en het plukken van bonussen. Met
moderne verticuteertechniekenworden de overgebleven werknemers geprikkeld om
extra goed te presteren.

Enfin, in ieder geval belanden veel mensen thuis, zonder werk. 'Werkloos op de
bank' is het gangbare credo.

Maar is dat nog wel zo 'op de bank' als weleer? 'Werkloos achter het bureau' en
'Mobiel Werkloos' zijn immers betere termen voor de moderne werkloze.
Tegenwoordig praten we over goed opgeleide mensen, voorzien van moderne
communicatiemiddelen uit de goed betaalde dagen vanweleer, die op zoek zijn naar
werk. Solliciteren via sociale media, soms nog gevolgd door een cv via e-mail.
Het aantal sollicitaties kan zo nog aardig oplopen. Moeizaam op de bank verpozen
tot de krant komt is er inmiddels allang niet meer bij. Natuurlijk zijn er
bedrijvendagen op overvolle beurzen, maar we gaan nog liever speeddaten met
potentiële werkgevers via een LinkedIn-oproep.

Eerst moeten we echter nog even verder kijken dan het oordeel, dat elke werkende
zich blijkbaar ongestraft mag aanmeten over werklozen.

Werkenden praten zeer graag over hun eigen sterke schouders, die

'Zo'n nieuwe ceo ontpopt zich spoedig als volleerd tuinman'

de zwakkeren moeten dragen. Want zwak zijn ze immers,werklozen. Uitvallers,
straatslijpertjes en sappelende luilakken van de maatschappij.

Rigide mensen in ouderwetse kostuums en mantelpakken blijven maar roepen dat
werklozen verplicht asperges uit de grond moeten trekken, straten moeten vegen,
aardbeien moeten plukken of moeten solliciteren in het buitenland, liefst met
verhuisplicht. De Groninger die naar een baantje in Limburg wordt gestuurd. De
Limburger moet maar naar Duitsland.

Een andere populaire uitspraak is dat de werkloze automonteur maar moet
omscholen tot bejaardenverzorger.

Oma, die een grote beurt krijgt, ik zal u de details besparen.

Gemeenplaatsen die elke crisis weer de kop opsteken. Dat is ook logisch.

Door een toenemend aantal werklozen komt de eigen luxe positie immers in gevaar
doordat de uitkeringen worden betaald uit gemeenschappelijke middelen. En dan,
zomaar geld krijgen, dat zou maar mooi zijn. Er is altijdwel onnozelwerk te
vinden als vereiste tegenprestatie.

Als aan de ene kant nieuw aantredende ceo's nu eens minder blindelings
snoeienomde aandeelhouders te bevredigen en politici nu eens iets meer inspelen
opwatwerkelijk goed is voor bedrijf en beroepsbevolking, kan het potentieel, dat
'achter het bureau' zit te wachten misschien een kans krijgen.

Maar bovenal, hou eens op met dat domme geroep over werklozen.

Beetje goedkoop om deze mensen zinloos te beschimpen ten faveure van de eigen
status.Het gaat niet om sterke schouders, maar om ruggengraat.

Ruggengraat omhet hoofd boven water te houden.

Niet ten koste van, maar mét mensen langs de lijn, zonder het liefst elk uur van
de dag een controle of ze niet stiekemtóchmetde vinger in de neus zitten te
niksen. Met open vizier, zonder wantrouwen en vooroordelen.

En vooral zonder vernedering.

Fijn, duurzaam werk gewenst.

Gerard Jans uit Peize is freelance journalist.

GRAPHIC: Drukte op een banenbeurs. FOTO ARCHIEF

LANGUAGE: DUTCH; NEDERLANDS"
164107387,2015-06-02T00:00:00,Uitbuiting in de bouw aangepakt,989929011,Noordelijke Dagblad Combinatie / Dagblad van het Noorden,,RICHOLD BRANDSMA,,In het Nieuws; Blz. 2,,438,,"Vorige week bevestigde een rapport van de arbeidsinspectie dat Hongaarse
ijzervlechters worden uitgebuit bij de bouw van het Groninger Forumen de
Sontbrug.Onderaannemers huren ze in via een uitzendbureau.

De cao wordt aan de laars gelapt, waardoor de ijzervlechters per week ongeveer
200 euro salaris mislopen.

B en W willen voor de zomer een nota over hoe de gemeente in de toekomst met dit
soort zaken omgaat.

Wethouders Paul de Rook (D66) en Roeland van der Schaaf (PvdA) maakten gisteren
duidelijk dat uitbuiting niet acceptabel is. Van der Schaaf zegt: ,,Ik weet niet
of het mogelijk is, maar je zou een uitzendbureau dat zoiets flikt eigenlijk een
aantal jaar vanoverheidsopdrachten uit moeten sluiten. Als stad investe-
GRONINGEN De gemeente Groningen verwacht dat bouwbedrijf BAMdeze week duidelijk
maakt hoe uitbuiting van buitenlandse arbeiders op bouwplaatsen in de stad wordt
aangepakt.

'Onrecht dat is aangedaan, moet hersteld. De overtreder gepakt'

ren we fors. Dat is goed voor de stad en de werkgelegenheid. Het is dan
schandalig dat mensen aan de onderkant onderbetaald worden.''

De Rook op zijn beurt sprak hoofdaannemer BAM op de kwestie aan. ,,We verwachten
dat BAM het oplost. Die is daarin ook niet afwijzend.

BAM zit hier ook niet op te wachten. De Sontbrug is hiermee negatief in het
nieuws, maar juist bij dit project zijn afspraken over sociaal werkgeverschap
niet voor 100 maar voor 140 procent nagekomen.''

Naast het menselijk aspect heeft onderbetaling een ander negatief effect.

Bouwvakkers uit de regio, die wel cao-loon krijgen en dus 'duur' zijn, komen
niet aan de bak. Van der Schaaf en De Rook maken duidelijk dat met aannemers
harde afspraken worden gemaakt. ,,We spreken ze er keihard op aan als ze die
niet nakomen.''

Echt hard ingrijpen is echter lastig voor de gemeente. De Wet aanpak
schijnconstructies, die al lang wordt verwacht, biedt misschien kans om wel in
te grijpen. Door die wet komt de aansprakelijkheid meer bij de opdrachtgever te
liggen. ,,Hopelijk geeft die wet ons meer bevoegdheid in te grijpen. Maar de
echte opgave is maatregelen te bedenken waarmee je foutwillende bedrijven kunt
straffen dan wel uitsluiten. Want ingrijpen willenwewel. Daar is geen angst
voor. Het onrecht dat is aangedaan, moet hersteld. De overtreder gepakt.''

In Groningen staan grote bouwprojecten op stapel, zoals de aanpak van het
stationsgebied, de zuidelijke ringweg en het herstel van aardbevingsschade.

De ellende rond uitbuiting biedt als positieve kant dat in de aanbesteding nog
meer aandacht komt voor het opleiden en het aan werk helpen vanmensen uit de
regio en langdurig werklozen.

LANGUAGE: DUTCH; NEDERLANDS"
164107388,2015-06-01T00:00:00,Dieptepunt in peilingen maakt PvdA'ers strijdvaardig,989929011,Noordelijke Dagblad Combinatie / Dagblad van het Noorden,,DEBORAH JONGEJAN,,Nederland; Blz. 4,,701,,"REPORTAGE LEDENRAAD PVDA

De PvdA heeft een dramatisch dieptepunt bereikt in de peilingen. Als er nu
verkiezingen zijn, zou de regeringspartij slechts 9 zetels hebben. Nu zijn het
er 36. Partijleider Diederik Samsom blijft strijdlustig.

UTRECHT De partijbijeenkomst van de PvdA, gistermiddag, heeft iets weg van het
befaamde orkest op de Titanic. De muzikanten blijven enthousiast doorspelen,
terwijl het schip langzaam zinkt.

Deze zondag voeren PvdA-leden de meest interessante discussies over wat je kunt
doen tegen discriminatie op de arbeidsmarkt en hoe je zorgt dat 'een dubbeltje
eenkwartje' wordt. Terwijl Maurice de Hond de partij op hetzelfde moment slechts
9 zetels toedicht in zijnwekelijkse peiling.

Een 'all-time low', stelt de onderzoeker, lager dan de laagste score ooit voor
het CDA (10 zetels in november 2011) en de VVD (12 zetels in mei 2009). De Hond
vermoedt dat kiezers de partij extra afstraffen voor de problemen met de
persoonsgebonden budgetten. Ook de beursgang van staatsbank ABN Amro, waarmee
Nederland nooit zoveel belastinggeld zal terugverdienen, zou kwaad bloed zetten.

Hoewel het officiële programma niet over het dieptepunt gaat, is in de gang het
chagrijn voelbaar onderKamerleden.

,,Het gaat al een tijdje niet goed hè'', zegt Ahmed Marcouch, terwijl hij lacht
als een boermetkiespijn.

,,Het heeft iets schizofreens om onze mooie ideeën te bespreken en tegelijk op 9
zetels te staan in de peilingen'', zegt Bart van Bruggen, voorzitter van de
Jonge Socialisten.

,,Maar je kunt niet heel veel anders.

Je wint kiezers niet terug door elkaar in de put te praten.We zullen het gevecht
aan moeten gaan voor onze idealen.''

Want daar is het misgegaan, zeggen leden. De samenwerking met de VVD, na een
razendsnelle formatie waarbij standpunten werden uitgeruild in plaats van
uitgevochten. Een onvoldoende herkenbaar PvdA-geluid.

Plus: de crisis die de achterban van de PvdA maar blijft voelen in de
portemonnee. ,,Dit is eenweinig vergevingsgezinde tijd. Het is zwaar, ik voel
dat ook'', zegt fractievoorzitter Diederik Samsom. ,,We hebben nog niet genoeg
bereikt, soms is daar meer tijd voor nodig. De crisis maak je niet in een paar
jaar goed.''

De partijleider toont zich strijdbaar in zijn toespraak voor de leden.

Hij wijst erop dat de PvdA gemakkelijk aan de zijlijn had kunnen gaan staan,
maar dat zijn partij juist verantwoordelijkheid nam. Daarom voert het
kabinetomstreden hervormingen door, in de zorg, uitkeringen en sociale
werkplaatsen.

,,Wie niets verandert, heeft nu een mooi verhaal, maar staat straks voor zijn
kinderen met de mond vol tanden.

Wij kiezen voor de samenleving van nu en die van later. Dat is het verhaal waar
ik voor sta, met alles wat ik in me heb.''

Er is wel meer haast nodig, vindt Samsom. Het kabinet moet in het nieuwe
belastingstelsel grote beleggers zwaarder belasten en kleine

'Je wint kiezers niet terug door elkaar in de put te praten'

spaarders minder laten betalen. Ook moet de belastingherziening volgens Samsom
gebruikt worden om het beroepsonderwijs te verbeteren en de lasten te verlichten
van werkgevers die jongeren opleiden.

Maar je kunt je afvragen in hoeverre dit kabinet nog aan nieuw beleid toe zal
komen deze regeerperiode.

Een dag voor de PvdA, zaterdag, hield de VVD congres in Arnhem en dat legde
vooral de grote verschillen bloot tussen de coalitiepartners. Zo zien de
liberalen niets in een hogere belasting voor grootverdieners.

Bovendien wil VVD-fractieleider Halbe Zijlstra het liefst de rechten van vaste
werknemers inperken.

Werkgevers moeten af van die 'ballast', vindt hij, zeker omdat het oudere
werklozen belemmert in hun zoektocht naar een baan. Voor de PvdA zijn vaste
contracten juist het grote ideaal en moeten zzp'ers meer rechten krijgen.

Hoe moet het nu verder met de zo geplaagde sociaaldemocraten? De PvdA-leden op
de partijbijeenkomst, onder wie veel jongeren, weigeren bij de pakken neer te
zitten. ,,Die 9 zetels in de peiling zijn een signaal dat de buitenwereld te
weinig ziet van de drijfveren van onze politici.

Maar het geeft ook energie om te strijden'', zegt de Rotterdamse oudwethouder
Marco Florijn. ,,Zo'n peiling zorgt er ook voor datwe denken: we laten ze een
poepie ruiken.''

GRAPHIC: Diederik Samsom houdt moed tijdens de politieke ledenraad van de PvdA
in Utrecht. FOTO ANP/BART MAAT

LANGUAGE: DUTCH; NEDERLANDS"
164107389,2015-07-04T00:00:00,@redactie,989929004,Wegener NieuwsMedia BV,,,,OPINIE,,710,,"Brieven van maximaal 150 woor- den richten aan: redactie.arnhem
@gelderlander.nl. De redactie behoudt zich het recht voor in te korten of te
weigeren.

SP

Ik viel bijna van mijn crapaud (en daar is toch moeilijk af te vallen) toen ik
las hoe rijk de gemeente Arnhem is, gezien de uitgaven die men gaat doen de
komende jaren: Nieuwbouw Focus theater, 11,4 miljoen, Giro d'Italia volgend
jaar, 3,5 ton, Nieuwbouw Musis, 13 miljoen.

En de SP staat te jubelen, onbegrijpelijk! Ik hoor nóg de treurzang van
wethouder Elfrink dat Arnhem zo veel tekorten heeft, en dat daarom de EuroJob -
werkloze Arnhemmers konden 1 euro per uur verdienen door vrijwilligerswerk met
een maximum van 800 euro per jaar -, zou verdwijnen want daar was nu geen geld
meer voor. En dan lees ik dat Cris Lenting (SP) staat te jubelen voor de
kostbare plannen voor Musis. Nota bene zijn eigen achterban kan een kaartje voor
een concert of voor het filmtheater niet eens betalen! Waar is de SP is
vredesnaam mee bezig? Waar staat die partij eigenlijk nog voor? Niet voor de
arme Arnhemmers in elk geval.

Het wordt tijd dat ze weer in de oppositie komen - en met de volgende
gemeenteraadsverkiezingen zal dat zéker gebeuren - dán hoor je pas weer het
echte SP-geluid. Nu verloochenen ze hun eigen identiteit door dure onnodige
uitgaven te gaan steunen. Het SP-rood is bleekjes geworden. Ze moeten de
achterkamertjes verlaten en de frisse lucht weer in, oftewel, praat met je
kiezers en zie hoe moeilijk de arme Arnhemmers het hebben en doe dáár wat voor;
geef ze de EuroJob weer terug!

Henny Noordzij

Arnhem

Rembrandt

Ik draag het filmhuis een warm hart toe, maar een nieuw filmhuis bouwen is een
brug te ver. Dat is een onverantwoord financieel avontuur voor een overbodig
gebouw, omdat we het mooiste filmhuis van Nederland al hebben staan, namelijk
het Rembrandttheater. Daarom gebruik je gezonde verstand: Focus Filmtheater naar
het Rembrandttheater.

Arnold Brouwer

Arnhem

Rembrandt 2

Voor de gemiddelde burger is de keuze om Focus Filmtheater naar het kerkplein te
verplaatsen onbegrijpelijk. Er zijn veel bezwaren tegen deze locatie aan te
voeren. Een deel van de ruimte voor een belangrijke markt verdwijnt maar het
grootste bezwaar is waarschijnlijk de moeilijke bereikbaarheid met openbaar
vervoer en de auto. Bovendien zijn de kosten voor nieuwbouw op die plaats de
kiem voor een nieuw exploitatie tekort. Er is en voortreffelijk alternatief
namelijk de leegkomende Rembrandt-bioscoop die voor hooguit enkele miljoenen
geschikt kan worden gemaakt als filmhuis met een goede horeca- voorziening. Onze
arme gemeente loopt heel wat minder risico en de filmbezoeker is beter af met
goede bereikbaarheid en parkeervoorzieningen

Paul van den Broek

Arnhem

AKU-fontein

Als 'Comité tot behoud van de AKU-fontein' hebben wij tot nu toe waardering
gehad voor de manier waarop De Gelderlander de berichtgeving over dit onderwerp
heeft verzorgd. Je mocht verwachten dat de krant mede door de vele publicaties
ook zelf goed geïnformeerd is. Tot onze stomme verbazing staat er op 27 juni een
commentaar op de opiniepagina dat kant noch wal raakt. 'Weer heeft een kleine
groep Arnhemmers een investeerder die iets met de stad wil, weggejaagd'.
Misschien ligt het aan het feit dat De Gelderlander niet meer op het Gele
Rijdersplein gevestigd is maar feit is dat de tekst ver afstaat van de
werkelijkheid. Het omgekeerde is het geval: één enkele investeerder heeft
Volkshuisvesting geïnteresseerd om op een commercieel interessante plek gebruik
te maken van het gebrek aan daadkracht van ons gemeentebestuur! Het actiecomité
heeft een breed draagvlak, twintig organisaties en verenigingen steunen ons
waaronder de Rijksdienst voor het Cultureel Erfgoed van het ministerie van
Cultuur,  Erfgoed vereniging Heemschut en Vereniging Stadsschoon.

Het feit dat de AKU-fontein nu op de plek blijft is voor ons de start van
verdere acties, onder andere het verkrijgen van de status van Rijksmonument, het
renoveren waarbij wij de gemeente aan zullen spreken op het jarenlang niet
uitvoeren van onderhoud aan dit monument. Ook andere partijen denken en werken
mee aan het in oude glorie herstellen van dit geschenk aan de stad!

Ton Kuijpers, Bart Brouwer,

Johan Wolthuis, Nanouk Jutte

Arnhem

GRAPHIC: Wel geld voor de Giro d'Italia (foto), maar niet voor de arme
Arnhemmer? Waar staat de SP in Arnhem eigenlijk nog voor? --FOTOBRON--foto
Claudio Peri/ANSA

LANGUAGE: DUTCH; NEDERLANDS"
164107390,2015-07-02T00:00:00,'Oorvijg' over tegenprestatie,989929004,Wegener NieuwsMedia BV,,HARRY VAN DER PLOEG,,REGIO,,366,,"door Harry van der Ploeg

ARNHEM -   Arnhem staat op het punt het vrijwillige karakter van een
tegenprestatie voor mensen in de bijstand op te geven. Dat gebeurt onder druk
van staatssecretaris Jetta Klijnsma van Sociale Zaken en Werkgelegenheid (PvdA).

Klijnsma liet wethouder Werk en Inkomen Ine van Burgsteden (CDA) al eerder weten
dat Arnhem op de verkeerde lijn zit. Inmiddels heeft de staatssecretaris
weigerachtige gemeenten in een brief gewaarschuwd. Ze schrijft: 'Er zijn
aanwijzingen dat meerdere gemeenten een verordening maken waarin ze een
uitsluitend vrijwillige tegenprestatie neerleggen. Een dergelijke verordening
voldoet niet aan de wet.'

De VVD is in de Tweede Kamer de meest uitgesproken voorstander van een
verplichte tegenprestatie. De fractie van de VVD in de Arnhemse gemeenteraad
waarschuwt het stadsbestuur al sinds eind vorig jaar dat de 'vrijwillige'
verordening in Arnhem niet door de beugel kan. Fractievoorzitter Leendert Combée
van de liberalen oordeelt dat Van Burgsteden thans bezig is met terugtrekkende
bewegingen na weer 'een oorvijg' van Klijnsma.

De coalitiepartijen SP, D66, CDA en GroenLinks in Arnhem verzetten zich
nadrukkelijk tegen de koers van de staatssecretaris. Raadslid Mark Coenders van
GroenLinks wil die koers tegen 'dwang' handhaven. Hij heeft Van Burgsteden
enkele keren achter elkaar in de gemeenteraad hardop de vraag gesteld of de
tegenprestatie in Arnhem vrijwillig blijft. Van Burgsteden ging daar
nadrukkelijk niet op in en antwoordde slechts: ""Wij trekken samen op met de
VNG.""

De Vereniging Nederlands Gemeenten hanteert een modelverordening waarin de
tegenprestatie wel verplicht wordt gesteld, maar waarbij veel mogelijk is.
Vrijwilligerswerk en mantelzorg wordt ook geaccepteerd. VVD-er Combée heeft hier
geen problemen mee. Zijn politieke opponenten sneren dat de VVD kennelijk voor
'bloemen vouwen' in een fabriek is zonder uitzicht op een betaalde baan, zoals
jarenlang gebruikelijk in Dinxperloo. Combée stelt dat ook de VVD tegenstander
is van dit soort praktijken.

De Inspectie Sociale Zaken en Werkgelegenheid gaat binnenkort voor Klijnsma
onderzoeken of alle gemeenten in de pas lopen. De inspectie bezoekt ook Arnhem.

LANGUAGE: DUTCH; NEDERLANDS"
164107391,2015-07-01T00:00:00,Leisink wil privacy beter waarborgen,989929004,Wegener NieuwsMedia BV,,HARRY VAN DER PLOEG,,REGIO,,272,,"door Harry van der Ploeg

ARNHEM -   Arnhem gaat de geheimhouding van gegevens van burgers beter
waarborgen, belooft wethouder Privacy Martijn Leisink (D66). Dat gebeurt met een
stelsel van regels dat de 'informatiehonger', zoals Leisink dat noemt, fors moet
beperken.

'Privacy begint bij het niét verzamelen van gegevens', luidt de grote belofte in
het beleidsplan voor informatiebeveiliging dat de gemeenteraad maandag heeft
aangenomen.

Staatssecretaris Jetta Klijnsma van Sociale Zaken en Werkgelegenheid (SZW) tike
het stadsbestuur van Arnhem vorig jaar nog op de vingers. Bij gekoppelde
informatie tussen gemeente, UWV, SVB, sociale dienst en andere overheden is
bescherming van vertrouwelijke informatie nog een zorgenkind, zo luidde de
kritek.

Leisink stelde in een reactie dat dit wel meeviel. In Arnhem kunnen alleen
'bevoegde' ambtenaren gegevens raadplegen. Ook is er controle aanwezig op de
ambtenaren en houdt Arnhem de controleprocedures geregeld tegen het licht. Met
het beleidsplan voor informatiebeveiliging kan nu ook de gemeenteraad de regels
kritisch toetsen in de praktijk. Ambtenaren mogen persoonsgegevens nooit
verzamelen omdat dat later 'handig kan blijken te zijn', zo luidt een belofte in
het beleidsplan. 'Alleen voor zover er noodzaak toe bestaat, vindt verwerking
van persoonsgegevens plaats.'

Bij een steekproef ontdekte de inspectie van SZW eerder dat verschillende
gemeenten gegevens van bekende Nederlanders raadpleegden zonder dat ze daar een
plausibele verklaring voor konden geven. Dit tot ontzetting van Klijnsma. Pure
nieuwsgierigheid als motief is totaal taboe bij de privacybescherming.

LANGUAGE: DUTCH; NEDERLANDS"
164107392,2015-06-26T00:00:00,"Sportclubs: extra jaar lage huur, minder zekerheid",989929004,Wegener NieuwsMedia BV,,,,REGIO,,373,,"CULEMBORG -  Sportverenigingen in Culemborg krijgen de komende vier jaar een
kleine huurverhoging in ruil voor het overnemen van (een deel van) de
exploitatie van hun accommodatie. Daar heeft een meerderheid van de gemeenteraad
gisteravond toe besloten middels de steun voor een amendement van VVD, CU en
CDA.

Wel wordt de kanttekening gemaakt dat als Culemborg financiële tegenvallers
heeft in de begroting, het kan zijn dat de huren alsnog extra worden verhoogd.
In het oorspronkelijke raadsvoorstel werd drie jaar beloofd, maar wel zonder
uitzonderingen. Wat wethouder Sport Fouad Sidali betreft heeft de raad 'keihard
drie jaar ingeruild voor vier jaar zonder zekerheid', reden waarom hij het
amendement ontraadde. Rudi Oortwijn (GL) is het met hem eens. ""Dit is een wassen
neus."" Machid el Boustati (Culemborg Centraal): Er was zekerheid, nu niet.
Buitengewoon vervelend voor de sportclubs."" Thijs Heemskerk (SP) is evenmin
gecharmeerd van het besluit, maar om een andere reden. ""Het geeft een verkeerd
signaal af om een bepaalde groep garanties te geven dat de huur alleen met de
inflatie stijgt, in deze onzekere tijd.""

Culemborg wil bezuinigen op de kosten van sportverenigingen. In totaal wil de
gemeente 308.000 euro per jaar besparen. Een ton is daarvan inmiddels gehaald
door diverse maatregelen. Met de clubs is onderhandeld over de rest van de
bezuiniging, waarbij er de keus was tussen een forse huurverhoging van de
accommodaties die ze gebruiken of meer zelf doen. Voor dat laatste hebben ze
gekozen. Ze voeren kleine onderhoudswerkzaamheden uit of exploiteren de complete
voorziening, zoals de turnclubs dat doen bij sporthal Parijsch.

De verenigingen wilden eigenlijk een matige huurverhoging van sporthal Interwey,
sportpark Terweyde en sportpark Parijsch voor de komende vijf jaar. Wethouder
Sidali liet al eerder weten drie jaar redelijk te vinden. De afgelopen jaren is
de huur met 7 procent verhoogd. Anita Sørensen (CDA): ""Door er vier jaar van te
maken wilden we het scherpe kantje ervan afhalen voor de verenigingen.""

Een motie om voor 2017 met een nieuw sportbeleidsplan te komen in samenspraak
met de Sportadviesraad en met de sportverenigingen, kon wel op de steun van de
complete gemeenteraad rekenen.

LANGUAGE: DUTCH; NEDERLANDS"
164107393,2015-06-20T00:00:00,Fabricage schoolmeubelen van Presikhaaf Bedrijven wordt overgenomen door Ahrend. - Schoolmeubels blijven,989929004,Wegener NieuwsMedia BV,,,,ONDERNEMER,,362,,"Presikhaaf Bedrijven en Koninklijke Ahrend NV hebben eerder deze maand een
langjarige samenwerkingsovereenkomst ondertekend.

Ahrend richt zich daarbij op  ontwikkelen, productie en verkoop van meubelen
voor het primair en voortgezet onderwijs, terwijl Presikhaaf Bedrijven zorgt
voor de detacheren, ondersteunen en begeleiden van de medewerkers.

Daarvoor gaat Ahrend een langdurige detacheringsovereenkomst aan met Presikhaaf
Bedrijven. Alle medewerkers  190 SW'ers en 40  overige personeelsleden van
Presikhaaf Schoolmeubelen, houden hun baan.

Presikhaaf Bedrijven is het mens- en arbeidsontwikkelbedrijf voor de regio
Midden-Gelderland.

De organisatie heeft als onderdeel van elf gemeenten in de regio
Midden-Gelderland, de doelstelling mensen met een afstand tot de arbeidsmarkt
naar een zo regulier mogelijke arbeidsplaats te begeleiden.

Zo produceert de organisatie onder de naam Presikhaaf Schoolmeubelen al ruim 50
jaar in eigen regie meubilair voor het primair en voortgezet onderwijs.

De intensieve samenwerking tussen Ahrend en Presikhaaf Bedrijven houdt in, dat
Ahrend de schoolmeubelactiviteiten verder uitbouwt. Deze zullen onder de
vertrouwde naam Presikhaaf Schoolmeubelen op de bestaande locatie en met alle
medewerkers worden gecontinueerd.

Presikhaaf Bedrijven gaat zich daarbij primair  richten op het detacheren,
intensief begeleiden en ontwikkelen van alle betrokken SW-medewerkers.

CEO van Ahrend, Eugène Sterken, licht toe: ""Door deze samenwerking bundelen we
onze krachten op het gebied van innovatieve schoolmeubelen en een krachtig
sociaal beleid.

Onder onze vlag specialiseert Presikhaaf Schoolmeubelen zich verder als
leverancier van tijdloze en solide meubelen voor  primair en voortgezet
onderwijs.""

Joost van Loon, CEO van Presikhaaf Bedrijven, is ingenomen met de beoogde
samenwerking: ""Deze samenwerking past uitstekend in ons beleid om met bedrijven
samen te werken, die mensen uit de doelgroep van de Participatiewet in het
reguliere werkproces kunnen en willen laten meedoen.

""Samenwerken met Ahrend zorgt voor  behoud van regionale werkgelegenheid en
continuïteit in dienstverlening voor onze klanten.""

presikhaaf.org

LANGUAGE: DUTCH; NEDERLANDS"
164107394,2015-06-20T00:00:00,@redactie,989929004,Wegener NieuwsMedia BV,,,,OPINIE,,706,,"Brieven van maximaal 150 woor- den richten aan: redactie.arnhem
@gelderlander.nl. De redactie behoudt zich het recht voor in te korten of te
weigeren.

Zoete wraak

In zijn zojuist verschenen boek Geen brug te ver veegt oud-Arnhemmer Marcel van
Roosmalen de vloer aan met de winkel van Primark in de Arnhemse binnenstad.

De burgemeester en de fanfare, schrijft hij, stonden erbij toen 'het volk' (hij
bedoelt het klootjesvolk van werklozen en minimumloners, dus vooral niet de
chique club waartoe hij zichzelf rekent) de winkel op de openingsdag 'brullend
bestormde' en binnen 'juichend werden ontvangen door 88 ex-structureel werklozen
die dankzij gemeentelijke subsidies bij Primark een baan hadden gevonden'.

Van Roosmalen bevestigt door deze valse en eenzijdige kreten de vooroordelen van
zijn lezers, die kennelijk nog rouwen over het verlies van de Bijenkorf in
Arnhem. Dat komt wel vaker voor onder tweederangs columnisten in een
provinciestad. Dus kan ik hem die eenzijdigheid niet echt kwalijk nemen.

Het minste wat een columnist van kwaliteit doet, is zich ook laten informeren
over de aspecten van de komst van Primark waarvan hij geen verstand heeft. Van
Roosmalen heeft die moeite niet gedaan.

Het werklozenprobleem in Arnhem is nogal nijpend. Terecht ondersteunt het
gemeentebestuur elke ondernemer die mee wil helpen om dat probleem te
beteugelen.

In mijn ogen is Primark de zoete wraak op de mondaine pretenties van de
Bijenkorf en haar klantenkring.

Er zijn te veel Arnhemmers die wél chique willen lijken, maar niet voldoende
geld uitgegeven hebben om het Arnhemse filiaal van de Bijenkorf levensvatbaar te
houden.

Dus hebben ze het recht te mopperen op Primark verspeeld.

De hele middenstand van Arnhem moet eindelijk gaan nadenken.

Dat is de winst van de komst van Primark in onze stad. Dat geldt met name voor
alle kledingzaken die een beetje hoger mikken dan de onderste laag van de markt:
Zara, Only, C&A, Mango, H&M enzovoorts.

Het pregnante is dat  V&D  nu probeert zich iets hoger te positioneren, in een
fletse afspiegeling van de verdampte Bijenkorf. Dat filiaal is dus gedoemd
failliet te gaan.

Het zal me niet berouwen, want in het hele land is  V&D  berucht door de
mokkende, norse houding van het personeel. Arnhemmers, loop eens bij de Primark
binnen en ontdek hoe u begroet wordt door de stralende glimlach van de
verkoopsters daar.

Dat leren ze namelijk in hun opleiding. Veel andere middenstanders hebben daar
nog nooit bij stilgestaan.

H. Tennekes

Arnhem

AKU-fontein

Vol enthousiasme las ik het artikel over het Akzokubus-ontwerp van Kees
Marcelis.

Gedurende dertig jaar ben ik werkzaam geweest bij HoefslootWonen aan het Gele
Rijdersplein, met uitzicht op de AKU-fontein en weet hoe fraai en beeldbepalend
dit monument voor Arnhem is.

Door de jaren heen heb ik ook de verloedering en het verval gezien, die
hoofdzakelijk te wijten is aan het slechte onderhoud. Hierin is de gemeente
Arnhem niet bepaald erkentelijk geweest voor het Akzo-geschenk.

In de loop der jaren zijn er veel plannen omtrent het Gele Rijdersplein en de
AKU-fontein gelanceerd. Deze zijn vervolgens in de prullenbak te beland. De
gevolgen zijn de afgelopen decennium zichtbaar geworden: een triest plein met
veel verpauperde panden en leegstand.

Hopelijk komt er met het ontwerp van Marcelis een einde aan de discussie omtrent
het verplaatsen van de fontein en kan dit goed doordachte plan verder gestalte
krijgen. Het aardige van dit ontwerp is dat het een relatie heeft met het
oorspronkelijke ontwerp van Henk Brouwer. De pergola was namelijk ook voorzien
van verlichting en vitrines ten behoeve van mogelijke kunstexposities.

Daarbij is de referentie naar de Lotek-lamp (doek en licht, een sobere
designklassieker) een geweldige vondst, die de omgeving volledig in zijn waarde
laat en het beeld van Shinkichi Tajiri niet aantast.

Marcelis' Akzokubus is een ingenieus verhaal en een uniek ontwerp, alleszins
waard om verder te concretiseren. Zeker nu er enorme maatschappelijke weerstand
bestaat tegen de herbouw van de Thorbecke HBS en het verplaatsen van de fontein.
Bovendien zijn ondernemers en bewoners onbetwistbaar tegen de afsluiting van het
Gele Rijdersplein.

Henk L. Bailly

Huissen

LANGUAGE: DUTCH; NEDERLANDS"
164107395,2015-06-11T00:00:00,Samen in actie tegen de krimp,989929004,Wegener NieuwsMedia BV,,BAS KNOOP,,RL,,672,,"In deze regio krimpt het aantal scholieren mogelijk met ruim 15 procent -
Middelbare scholen bereiden zich voor op daling van het aantal leerlingen.

door Bas Knoop

Middelbare scholen in het rivierengebied houden door de voorspelde daling van
het aantal leerlingen ernstig rekening met het gedwongen vertrek van leraren en
onderwijsondersteunend personeel. In deze regio krimpt het aantal leerlingen in
de komende jaren mogelijk met ruim 15 procent (zie graphic).

Zo hebben het KWC en Lek en Linge - beide scholen in Culemborg - geld
gereserveerd op de begroting voor een sociaal plan voor mogelijk boventallig
verklaarde werknemers. ""Ik hoop dat ik dit geld niet hoef in te zetten"", zegt
Joost van Rijn, directeur-bestuurder bij Lek en Linge. ""Mocht het aantal
leerlingen scherper dalen dan het aantal personeelsleden dat via natuurlijk
verloop vertrekt (pensioen, andere werkgever, BK), dan hebben wij geld
gereserveerd om, in overleg met de vakbonden, een goed sociaal plan op te
stellen.""

Joke Hengefeld, rector van het KWC, verwacht dat zij gedwongen wordt een sociaal
plan op te stellen. ""Als het worstcasescenario werkelijkheid wordt, ontkom ik er
waarschijnlijk niet aan om binnen twee tot zes jaar een beroep te doen op ons
sociaal fonds. Minder leerlingen betekent dat er minder leraren nodig zijn. Nu
al wordt streng gekeken of de plekken van mensen in ondersteunende functies, die
ons via natuurlijk verloop verlaten, moeten worden opgevuld.""

Op de begroting van het RSG Lingecollege in Tiel is vooralsnog geen aparte post
opgenomen voor een mogelijk sociaal plan. ""Maar bij calamiteiten mogen wij onze
reserves aanspreken"", zegt schoolbestuurder Peter Ronner. ""Een sterke daling van
het aantal leerlingen beschouw ik als een calamiteit. Als de krimp dusdanig hard
doorzet en er een overschot aan leraren ontstaat, kunnen wij onze reserves
aanspreken.""

Hoewel er sterke regionale verschillen zijn, krijgen bijna alle scholen in het
voortgezet onderwijs in Nederland in de komende jaren te maken met een (forse)
daling van het aantal leerlingen. De voorspelde krimp stelt middelbare scholen
voor een lastige opgave. Minder leerlingen betekent ook dat scholen in het
voortgezet onderwijs minder geld ontvangen van het Rijk. Terwijl de personeels-
en huisvestingskosten van scholen minder makkelijk in een kort tijdsbestek
omlaag zijn te brengen. De verwachte krimp dwingt middelbare scholen in de regio
tot een innigere samenwerking.

""We moeten gedwongen ontslagen zoveel mogelijk voorkomen"", zegt RSG
Lingecollege-bestuurder Ronner. ""Als op onze school geen werk meer is voor een
docent, kan hij misschien in Culemborg aan de slag.""

Joke Hengeveld, rector van het KWC, ziet wel iets in een onderzoek naar het
samenvoegen van de onderwijsondersteunende afdelingen van de drie Rivierenlandse
middelbare scholen. ""In onze schoolorganisatie blijft het werken met de kinderen
in de klas de topprioriteit. Als je dan geld kunt besparen door in de regio
ondersteunende afdelingen als financiën, planning en ICT samen te voegen, dan is
dat een serieuze optie om te onderzoeken.""

Ronner: ""Voor de middelbare scholen in deze regio is het ook een uitdaging om
kwetsbare opleidingsrichtingen overeind te houden, bijvoorbeeld
installatietechniek op het vmbo. Als door het dalende leerlingenaantal geen van
de regioscholen in staat is om deze opleidingsrichting nog zelf te verzorgen, is
het de taak van de schoolbesturen deze opleiding gezamenlijk aan te bieden op
één locatie."" Joost van Rijn vindt dat scholen 'niet dezelfde dingen moeten
doen'. ""Wij bieden leerlingen bijvoorbeeld de mogelijkheid tweetalig onderwijs
te volgen. Het zou niet handig zijn als een andere school dat ook gaat
aanbieden."" De opening in augustus van een nieuwe middelbare school in
Geldermalsen, de Ida Gerhardt Academie, zien Van Rijn en Hengeveld als een extra
bedreiging voor hun scholen. Hengeveld: ""De opening van de Ida Gerhardt past
niet in een tijd dat het aantal leerlingen op scholen daalt. Het verkleint de
slagkracht van andere scholen.""

LANGUAGE: DUTCH; NEDERLANDS"
164107396,2015-06-05T00:00:00,Verbetering toren wellicht eerder,989929004,Wegener NieuwsMedia BV,,,,RL,,335,,"vervolg van regiopagina 1

De vmbo-leerlingen die in de flat overblijven, krijgen een 'zee van ruimte'
waardoor het onderwijsklimaat er verbetert. Met een investering in het klimaat
in het gebouw en in een aantal van de werklokalen of 'beroepspleinen' zou het
pand volgens directeur Rijks weer prima zijn.

Vrijwel alle raadspartijen in Tiel geven aan in te stemmen met het bouwplan, ook
omdat de variant waarbij de toren wel gesloopt wordt ruim 5 miljoen euro extra
kost, bovenop de 17 miljoen die het plan al kost.

Alleen GroenLinks vraagt zich af of er op dit moment zoveel geld voor de
vernieuwing moet worden uitgetrokken. De ChristenUnie plaatst nog vraagtekens
bij de manier waarop.

De andere partijen die zich aanvankelijk afvroegen of de geplande investering
van 2,5 miljoen in de toren wel afdoende is, gaan nu niet akkoord met een
bepaling dat eventuele meevallers in het project daaraan besteed worden. Als er
meevallers zijn, bijvoorbeeld in de aanbesteding of door het verwerven van
subsidies, moet er opnieuw gediscussieerd worden over wat daarmee moet gebeuren.
Ook vraagt de raad om soepel om te gaan met de planning die uitgesmeerd is vanaf
2017 tot en met 2022. Als het bijvoorbeeld mogelijk is om eerder verbeteringen
aan de toren aan te brengen, moet dit ook gebeuren. De raad doet ook een oproep
om zoveel mogelijk rekening te houden met lokale en regionale bedrijven bij de
aanbesteding. CDA en PvdB zouden het liefst een grotere bijdrage van het
Lingecollege zien. De school zal bijvoorbeeld ook lagere energielasten krijgen,
redeneren die partijen. Volgens wethouder Laurens Verspuij is de huidige
bijdrage van het Lingecollege van een miljoen echter al heel mooi. Hoewel het
college volgens Verspuij in het verleden veel zaken zelf heeft betaald, is de
gemeente wettelijk verantwoordelijk voor adequate huisvesting van het primair en
middelbaar onderwijs. Formeel moet de raad op 17 juni nog inhoudelijk instemmen
met het plan, en op 24 juni met het beschikbaarstellen van het geld.

LANGUAGE: DUTCH; NEDERLANDS"
164107397,2015-06-01T00:00:00,Interventieteam levert miljoenen euro's op,989929004,Wegener NieuwsMedia BV,,,,RL,,287,,"Verslag vermeldt zaken als opgespoorde (uitkerings)fraude, belastingontduiking
of terugvordering van toeslagen. - Instanties werken samen om inwoners te
controleren

CULEMBORG. Het interventieteam in Culemborg heeft in totaal bijna 5 miljoen euro
opgeleverd. Het gaat dan om zaken als opgespoorde (uitkerings)fraude,
belastingontduiking of terugvordering van toeslagen. Dat blijkt uit het
eindverslag van de Flexibele Inzet Controlecapaciteit (FIC). Sinds 2011 werkt
een groot aantal organisaties samen om via controles te kijken of inwoners zich
aan de regels houden. Onder meer de gemeente Culemborg, de Belastingdienst, het
UWV, de SVB (Sociale Verzekeringsbank) en de politie zijn erbij betrokken.

Tot en met 2013 is zo'n 3,4 miljoen euro opgebracht. In 2014, zo blijkt nu uit
de cijfers, is bijna 1,5 miljoen euro opgespoord. Het interventieproject liep
officieel tot eind 2013, maar is tot nog toe verlengd.

Hoewel de gemeente laat weten 'enthousiast' te zijn over de resultaten en door
te willen gaan met de samenwerking, is dat niet voor elke organisatie een optie.
UWV, SVB en de Inspectie Sociale Zaken en Werkgelegenheid hebben aangegeven dat
ze onvoldoende capaciteit hebben. Een van de argumenten is dat de opbrengst
minder wordt: hoe langer gecontroleerd wordt, hoe minder fraude er wordt
opgespoord. Culemborg wil zelf goed kijken wat de gemeente zelf kan doen om
problemen te blijven aanpakken.

Bij de controles in 2014 en voorjaar 2015 bleek dat voor bijna 60.000 euro is
gefraudeerd met uitkeringen. Acht WWB-uitkeringen zijn stopgezet.
Bedrijfsbezoeken leidden tot ruim 3 ton aan gecorrigeerde inkomstenbelasting.
Bij grootschalige verkeerscontroles werd voor meer dan 70.000 euro aan boetes
geïnd.

LANGUAGE: DUTCH; NEDERLANDS"
164107398,2015-07-08T00:00:00,AMSTERDAM - Technici zeer gewild in de uitzendbranche,989929004,Wegener NieuwsMedia BV,,,,ECONOMIE,,48,,"De werkgelegenheid voor uitzendkrachten is in de eerste helft van dit jaar met
11 procent gestegen. De omzet van uitzendbureaus lag 12 procent hoger dan in de
eerste helft van 2014. Dat stelt brancheorganisatie ABU. Vooral in de techniek
nam het aantal gewerkte uren toe: met 23 procent.

LANGUAGE: DUTCH; NEDERLANDS"
164107399,2015-07-07T00:00:00,Huizenverkoper zonder energielabel riskeert boete van honderden euro's,989929004,Wegener NieuwsMedia BV,,NATASJA DE GROOT,,BEURS,,620,,"door Natasja de Groot

ROTTERDAM -   Woningbezitters riskeren sinds 1 juli een boete van maximaal 405
euro als bij de verkoop van de woning geen energielabel aanwezig is. De
Inspectie voor Leefomgeving en Transport kan deze boete opleggen. VBO makelaars
vindt het een onuitvoerbare maatregel.

Eigenaren van een woning zijn verplicht om het energielabel te overhandigen aan
een nieuwe koper of nieuwe huurder. Dit label geeft aan hoe zuinig een huis is
met gas, elektriciteit en warmte.

Zonder dit label mag het huis niet worden verkocht of verhuurd. Het is aan de
Inspectie Leefomgeving en Transport (ILT) om erop toe te zien dat het
daadwerkelijk papiertje aanwezig is.

VBO Makelaars heeft geen vertrouwen in het sanctioneringsbeleid. ""Bij een last
onder dwangsom mag je bij nalatigheid je overtreding herstellen. Maar tegen de
tijd dat men achter de overtreding komt, is de woning al 2 maanden daarvoor van
eigenaar gewisseld'', luidt het bezwaar van de makelaars.

De overtreding komt pas aan het licht als de koopakte het Kadaster passeert. En
dan is het te laat, meent VBO-directeur Hans van der PLoeg. ""De verkoper heeft
dan geen toegang meer tot de verkochte woning om de gegevens op te nemen die
nodig zijn voor het aanvragen van het definitieve energielabel"", zegt Van der
Ploeg.

In de huursector is de maatregel volgens hem nog slechter uitvoerbaar. ""Daar is
geen register zoals het Kadaster dat huurtransacties registreert. Dus: hoe wil
men zonder register controleren?"" Volgens zegsvrouw Hanneke Vuuregge van het
ministerie van Binnenlandse Zaken heeft de verkoper genoeg tijd om - als het
label ontbreekt - dit alsnog op orde te brengen.

""Een voormalige eigenaar/ verkoper krijgt eerst een waarschuwingsbrief om de
overtreding te herstellen. Blijkt bij controle van de ILT na 6 weken dat er
niets is gebeurd, dan krijgt de verkoper een tweede brief met een nieuwe
termijn. Als die deadline dan niet wordt gehaald, moet de dwangsom worden
betaald."" Volgens de gegevens van het ministerie werkt het goed; het aantal
verkochte woningen met een definitief energielabel is toegenomen van 10 tot 15
procent een paar jaar geleden tot 76 procent nu.

Veel woningbezitters hebben de afgelopen maanden een voorlopig energielabel
thuis gestuurd gekregen. Dit is gebaseerd op gegevens van het Kadaster en data
van vergelijkbare woningen. Het kan variëren van A (zeer zuinig) tot G (zeer
onzuinig).

Wie meer energiezuinige maatregelen heeft genomen, zoals dubbel glas of een
nieuwe CV-ketel heeft laten plaatsen, kan die gegevens via internet doorgeven en
daarmee een 'hogere' score krijgen. Er hoeft vervolgens geen deskundige langs te
komen om die gegevens te controleren, dat gebeurt op afstand. Om die gegevens
definitief te maken, is de woningbezitter een paar tientjes kwijt.

Desondanks blijft VBO makelaars het label een gedrocht vinden. Van der Ploeg:
""Zoals we het hier kennen, werkt het gewoon niet.""

Nederland is al meermaals op de vingers getikt door Brussel, omdat het de
Europese regels niet goed naleeft. Een maand geleden meldde minister Blok voor
Wonen dat hij wederom naar Brussel moet om de werking van het Nederlandse label
uit te leggen. Het grootste struikelblok is het toezicht. Het label is al sinds
2008 verplicht, maar pas sinds begin dit jaar is geregeld dat er een boete kan
worden opgelegd.

Het energielabel is bedoeld om huiseigenaren aan te sporen om meer te investeren
in duurzame energievoorziening. Veel critici denken dat huiseigenaren zich daar
niet veel van aantrekken. ""Er zal echt een positieve prikkel moeten worden
gegeven, bijvoorbeeld met een korting op de WOZ. Dan pas zien consumenten de
voordelen om te investeren in hun woning'', denkt Hans van der Ploeg.

LANGUAGE: DUTCH; NEDERLANDS"
164107400,2015-07-07T00:00:00,Euforie in Athene slaat razendsnel om,989929004,Wegener NieuwsMedia BV,,BOB VAN HUËT,,NIEUWS,,539,,"Reportage

door Bob van Huët

De euforie onder vooral de honderdduizend jongste Griekse kiezers die voor de
eerste keer hun zegje mochten doen bleek van korte duur. Brussel heeft beleefd
kennisgenomen van hun puberidealen en het feit dat 61 procent van de Grieken het
'ontwerpakkoord' voor een nieuwe schuldenregeling afwijst.

Dat sommige feestvierders van het Syntagmaplein gisteren zouden opstaan in een
mooiere wereld bleek een misvatting. De helft van de Griekse jeugd blijft
werkloos, zonder vooruitzichten. Hun cultheld, de hippe minister van Financiën
Yanis Varoufakis, ruimde onverwacht het veld. Daar kwam later op de dag nog bij
dat de banken, anders dan toegezegd, vandaag én woensdag dicht zullen blijven om
de gevreesde bankrun te voorkomen.

Een ander veeg teken is dat de papiervoorraden van de grote kranten opraken. Tot
zondag zouden ze kunnen uitkomen. Ondertussen kunnen geldautomaten vaak nog
uitsluitend 1  briefje van 50 leveren. Het dagmaximum van 60 euro is lastig
haalbaar bij gebrek aan briefjes van 20.

Katharina, nucleair medicus in een groot Atheens ziekenhuis, zegt dat ze over
juni jaar salaris heeft gehad maar vreest met haar collega's voor volgende week.
Ambtenaren worden in Griekenland altijd rond de twaalfde van de maand betaald.
Als dat niet gebeurt en een half miljoen onbetaalde en vanwege salariskortingen
toch al kwade ambtenaren de straat op gaan, krijgt de ME van Athene overwerk.
Het ziekenhuis functioneert, zegt Katharina. Maar de krappe kas doet zich meer
en meer voelen bij het inkopen van bijvoorbeeld medicijnen. ""Ik hoop dat ze er
snel uitkomen.""

Er is ongerustheid onder de ouderen die moeilijk aan geld kunnen komen. Het gaat
niet alleen om Griekse bejaarden, maar ook om de duizenden Britse pensionado's
die op de eilanden wonen. De alleroudsten hebben slechte herinneringen aan
voedselrantsoenering en alle ellende die daarbij hoort. In het Britse parlement
werd gisteren gevraagd of premier Cameron een noodplan had om landgenoten met
acuut geldgebrek van cash te voorzien. 'Dat is er', aldus een
regeringswoordvoerder die hoopte dat het noodplan niet nodig zal zijn. Gaan
Britse vliegtuigen straks geldpakketjes droppen boven Kreta?

Aan de rechterzijde van het politieke spectrum, daar waar men jarenlang  meedeed
aan corruptie en vriendjespolitiek en nu cynische lesjes leert aan premier
Tsipras, groeit de irritatie over 'communisten' die het land naar de knoppen
zouden helpen. Op televisie scholden linkse en rechtse politici elkaar gisteren
nog harder uit voor rotte vis dan de afgelopen week.

Het melodramatische aftreden van Yanis Varoufakis leek aan het einde van de
ochtend alweer vergeten. Dat hij moest wijken vanwege druk van 'sommige
Eurogroepdeelnemers', zoals hij het zelf schreef op zijn blog, werd door een
Syriza-bestuurder in de stad wat genuanceerd. ""De partij heeft hem gevraagd
opzij te stappen omdat hij in Brussel  slecht ligt. Het is een gebaar.
Varoufakis blijft premier Tsipras adviseren."" De popster onder de ministers van
Financiën verdween niet op een motor bij ondergaande zon maar wel in de stijl
van de Griekse tragedie waarin de tragische held ten onder moet gaan: 'Ik zal de
walging van de schuldeisers met trots dragen,' liet hij weten.

LANGUAGE: DUTCH; NEDERLANDS"
164107401,2015-07-04T00:00:00,Ontslag bellende chauffeur was te zware straf,989929004,Wegener NieuwsMedia BV,,PIETER STEENBERGEN,,NIEUWS,,346,,"door Pieter Steenbergen

ARNHEM  -  Een wegens bellen achter het stuur ontslagen buschauffeur had om die
reden niet zijn ontslag mogen krijgen, zo oordeelt de rechter. Toch kan hij niet
terugkeren op de bus.

De 60-jarige buschauffeur uit Arnhem werd eind maart op staande voet ontslagen
na een twitterbericht van een van zijn passagiers. Die betrapte hem op bellen
achter het stuur.

Toen zijn werkgever Connexxion hem hiermee confronteerde zei de man van niets te
weten. Na het tonen van camerabeelden volgde direct ontslag. Een te zware
maatregel, oordeelt de kantonrechter nu. Connexxion had voor een minder
ingrijpende sanctie kunnen kiezen, zoals in het geval van drie collega's van de
man wel is gebeurd. Hun ontslag werd uiteindelijk teruggedraaid.

Toch hoeft Connexxion de Arnhemmer niet terug in dienst te nemen. De rechter
onderkent dat een vertrouwensbreuk dit onmogelijk maakt. In de eerste plaats
omdat hij passagiers en medeweggebruikers, ondanks expliciete waarschuwingen
vooraf, moedwillig in gevaar heeft gebracht en hierover vervolgens geen open
kaart speelde.

De camerabeelden maakten verder duidelijk dat hij rookte in de bus, een
overtreding waarop hij al vaker is aangesproken. Het vertrouwen ontbreekt
derhalve dat de chauffeur zijn leven zal beteren. Vakbond FNV, die het ontslag
namens de man aanvocht, is evenwel blij dat de man niet op staande voet wordt
ontslagen. ""Dan had hij ook geen recht meer op een uitkering gehad."" Connexxion
benadrukt dat de rechter erkent dat het gebruik van een mobieltje door
chauffeurs tijdens een rit voldoende reden kan zijn voor ontslag.

De vervoersmaatschappij verscherpte het beleid naar aanleiding van een
geruchtmakend filmpje van een appende chauffeur op Omroep Gelderland. Dit leidde
in april tot een werkonderbreking van de chauffeurs in Arnhem, omdat ze zich
vogelvrij verklaard voelen. Namens de ondernemingsraad Hermes is een
verzoekschrift ingediend bij de rechtbank Oost Brabant waarin wordt verzocht om
Hermes met onmiddellijke ingang te verbieden camerabeelden tegen haar werknemers
te gebruiken.

LANGUAGE: DUTCH; NEDERLANDS"
164107402,2015-07-03T00:00:00,Arnhem - Bonden: ING moet blijven in Arnhem,989929004,Wegener NieuwsMedia BV,,I,,VANDAAG,,62,,"I NG hoeft niet volledig uit Arnhem te vertrekken. Dat vinden CNV Dienstenbond
en FNV Bondgenoten. De twee vakbonden zullen er bij de directie van de bank op
aandringen  in Arnhem werkgelegenheid te behouden. Dinsdag maakte de directie
van  ING bekend dat de vestiging in Arnhem sluit. Er verdwijnen bijna
achthonderd banen uit de stad, bij callcentra en op de IT-afdeling.

LANGUAGE: DUTCH; NEDERLANDS"
164107403,2015-07-03T00:00:00,Komende jaren geen indexatie pensioenen,989929004,Wegener NieuwsMedia BV,,PEET VOGELS,,BEURS,,286,,"door Peet Vogels

AMSTERDAM -   Miljoenen gepensioneerden moeten nog jarenlang rekening houden met
koopkrachtverlies.

Pas vanaf 2023 denken grote pensioenfondsen als PME (metalektro) en PMT (metaal
en techniek) weer te kunnen gaan indexeren. Het ambtenarenfonds ABP, het
grootste pensioenfonds in Nederland, verwacht zelfs pas in 2025 de pensioenen te
kunnen laten meegroeien met de inflatie.

Dat blijkt uit herstelplannen die de fondsen hebben ingeleverd bij De
Nederlandsche Bank (DNB). Veel pensioenfondsen hebben te weinig geld om de
pensioenen waardevast te houden. Ze moesten gisteren een plan indienen bij de
DNB waarin ze aangeven hoe ze binnen twaalf jaar weer financieel gezond worden.
Als de financiën op orde zijn mogen de pensioenen worden verhoogd.

Pensioenfondsen hebben vooral last van de lage rente. Dat dwingt ze hoge buffers
aan te houden om ook in de toekomst de pensioenen te kunnen uitbetalen.
Tussentijds verhogen van de pensioenen tast die buffers juist aan. De afgelopen
tijd steeg de rente weer, maar niet voldoende om de pensioenfondsen uit de
gevarenzone te trekken. De pensioenfondsen benadrukken dat de data waarop ze
denken te gaan indexeren niet in beton gegoten zijn. ""Mocht het herstel sneller
gaan dan voorspeld, dan gaan de pensioenen ook eerder omhoog"", benadrukt een
woordvoerder van het ABP. Ook PMT en PME zeggen dat het om verwachtingen gaat.

Het uitblijven van indexatie raakt gepensioneerden direct in de portemonnee.
Maar ook de mensen die pensioen opbouwen worden er door getroffen. Hun
aanspraken worden ook niet beschermd tegen de inflatie. Voor werkenden is er nog
wel goed nieuws. PME en PMT hebben besloten de pensioenpremies de komende 5 jaar
niet te verhogen.

LANGUAGE: DUTCH; NEDERLANDS"
164107404,2015-07-01T00:00:00,'Labbekak' ben je niet vrijwillig,989929004,Wegener NieuwsMedia BV,,GER KEIJZERS,,OPINIE,,438,,"Voorzitter Hans de Boer van VNO-NCW moet voortaan eerst eens nadenken en dan pas
iets zeggen. - Opinie Ga eens zelf een maand asperges steken

door Ger Keijzers

Geachte heer De Boer, naar aanleiding van uw uitspraken als voorzitter van
VNO-NCW over uitkeringsgerechtigden (labbekakken), wil ik graag een paar
opmerkingen tot u richten.

Niet elke 'labbekak' zit vrijwillig in een uitkering. Als u mijn verhaal zou
kennen, dan moest u zich schamen om voorzitter te zijn van een werkgeversclub.

Omdat u zelf in een positie zit dat u nooit werkloos zult worden of van een
bijstandsuitkering moet leven, stel ik voor om eens een jaar lang vrijwillig
werkloos te zijn en alle procedures mee te maken, die echte werklozen en daarmee
uitkeringsgerechtigden mee moeten maken. Ga zelf eens een maand asperges steken,
dan zult u wel anders piepen.

Ga eens instanties als UWV en Arbodiensten controleren, die medeschuldig zijn
aan het ontslag van heel veel 'labbekakken'.

En als u dan echt zo'n slimme VNO-NCW-voorzitter bent, waarom heeft u de
werkloosheid nog steeds niet opgelost? Als je dan 'labbekakken' wilt dwingen om
aan het werk te gaan, dan moeten er wel banen zijn!

Ik heb de oplossing al lang. De enige oplossing om de werkeloosheid in Nederland
op te heffen, is het verdelen van het werk. Waarom moet de een altijd de klos
zijn en kan de ander, al bakt ie er niets van, rustig doorgaan met rotzooien?
Het hele last-in/first out-systeem bij reorganisaties is grote onzin.

Voer in alle sectoren ook de democratie in, zodat iedereen een slechte
werkgever, een slechte directeur eruit kan gooien. Dit soort lieden worden nu
beschermd met allerlei rechtsposities, terwijl ze er niets van bakken.

Als bovenstaande niet lukt, maak dan eens een regeling dat er eens een keer
gewisseld wordt van 'labbekakje' spelen. Al die lui die de afgelopen jaren vet
geld verdiend hebben nu eens een aantal jaren laten 'labbekakken'.

En zo kan ik nog wel even doorgaan, maar als u bovenstaande niet begrijpt, dan
zult u de rest van mijn betoog ook wel niet snappen. Ga verder met gewichtig
doen en 'verkeerde' brillen kopen. Koop eens een fatsoenlijke, dan kunt u
misschien alles toch in een ander perspectief zien.

Ik heb in de loop van mijn leven een gezegde ontwikkeld dat luidt: domme mensen
praten eerst en gaan dan pas nadenken, slimme mensen denken eerst na en gaan dan
pas iets zeggen. Er is dus een verschil in praten en iets zeggen.

Doe er uw voordeel mee, en denk voortaan eerst na voordat u uw mond open doet!

Een vriendelijke groet van Ger Keijzers.

Ger Keijzers is een lezer van

De Gelderlander, woonachtig in Cuijk

LANGUAGE: DUTCH; NEDERLANDS"
164107405,2015-07-01T00:00:00,"'Te weinig ambitie, te weinig hervorming' - VRAGEN AAN ALEXANDER PECHTOLD",989929004,Wegener NieuwsMedia BV,,DEBORAH JONGEJAN,,NIEUWS,,284,,"door Deborah Jongejan

Den Haag  -  Zijn partij zou doelbewust de onderhandelingen rond het
belastingplan hebben getorpedeerd, maar D66-leider Alexander Pechtold houdt vol
dat het anders lag: ""Het was gewoon te mager.""

U hamerde 2 jaar op belastinghervorming. Nu zat iedereen rond de tafel en loopt
u weg.

""Achter hervormingen sta ik nog steeds. Daarom hebben we ook een jaar lang
meegesproken met staatssecretaris Wiebes van Financiën. Maar wat er daarna uit
was gekomen, was al niet veelbelovend en ik heb nooit de indruk gekregen dat we
dit plan nog tot iets wezenlijks zouden kunnen maken. Bovendien, de coalitie had
toch al bedacht dat zij het zoet gingen uitdelen met lastenverlichting en wij
ons dan nog even mochten opstellen voor een lepel levertraan.""

De andere oppositiepartijen wilden wel. Waarom u niet?

""Nou, ik zag weinig teleurgestelde gezichten toen wij besloten het gesprek te
staken. Weet u, het was gewoon te mager. Te weinig ambitie, te weinig
hervorming. De plannen zouden honderdduizend banen opleveren, maar daar is ook
veel minder van over. Het zat er gewoon niet in.""

Volgens de andere partijen was er genoeg onderhandelingsruimte.

""Dat was ook een probleem. Iedereen had uiteenlopende wensen. Er vloog van alles
over tafel. Geld voor ouderen, voor jongeren, voor werkenden, werklozen,
vergroening. Er was geen focus. Ik zag dit gewoon niet goed komen.""

Nu is er helemaal niets voor de kiezer.

""Nee, maar ook geen halfbakken plan.""

Als het kabinet nog met iets komt, keurt u het sowieso af?

""Nee, dat hangt dan gewoon weer af van de inhoud.""

De verhoudingen zijn niet verslechterd?

""We waren volgens Rutte al de meest geliefde oppositie, dus dat loopt wel los.""

LANGUAGE: DUTCH; NEDERLANDS"
164107406,2015-06-30T00:00:00,Trotseert de Griekse burger het 'nee'-vak op stembiljet?,989929004,Wegener NieuwsMedia BV,,KARLIJN VAN HOUWELINGEN,,NIEUWS,,528,,"door Karlijn van Houwelingen

Athene -   Europa houdt zijn hart vast: wat gaan de Griekse burgers doen? Het
ziet er voorzichtig naar uit dat ze de euro willen houden en zondag voor een
akkoord met Brussel stemmen.

Wat heeft u liever? Een bankroet en een onzekere economische toekomst met een
eigen munt, of nog maar eens een ronde door Europa geëiste
bezuinigingsmaatregelen en de euro?

Goedbeschouwd is dat de keuze die de Grieken zondag moeten maken. Of, zoals het
op het stembiljet wat mistig is verwoord: 'Moet het voorstel dat op 25 juni 2015
is ingediend door de Europese Commissie, de Europese Centrale Bank en het
Internationaal Monetair Fonds, dat uit twee delen bestaat, worden geaccepteerd?'

Vooralsnog is de verwachting dat Griekse kiezers ermee instemmen. In de meest
recente peilingen gaf 47 tot 57 procent aan voor een deal met Europa te zijn.
Ongeveer een derde was tegen, de rest twijfelde nog op het moment van de
peiling, kort voordat premier Tsipras het referendum aankondigde. Twee weken
geleden zei 70 procent van de Grieken dat ze de euro willen houden, ook als dat
met nieuwe pijnlijke bezuinigingen gepaard gaat.

Maar nu de banken dicht zijn en de consequenties van het uitblijven van een deal
voelbaar worden, kan de publieke opinie rap veranderen. ,,Het is de vraag hoe de
mensen die nu geraakt worden omdat ze niet aan geld kunnen komen - de
gepensioneerden, de ouders met kinderen - dit gaan zien"", zegt hoofdredacteur en
commentator van de invloedrijke nieuwssite Macropolis Nick Malkoutzis. ""Als
falen van de overheid en een voorteken van de situatie als we uit de euro gaan,
of juist als resultaat van de koppigheid van de schuldeisers en een reden om de
banden te verbreken."" ""Het lijkt waarschijnlijk dat ze dan voor de veiligste
optie gaan en ja stemmen, in de hoop in de eurozone te blijven.""

Vooral Grieken die voor hun inkomen afhankelijk zijn van de EU zullen voor 'ja'
kiezen, schetst politiek analist Yannis Koutsomitis. ,,Zoals boeren en
ondernemers die aan door de EU betaalde projecten werken.""

In het toerisme zal meer steun zijn voor afwijzing. Als Griekenland uit de euro
stapt wordt het een spotgoedkope vakantiebestemming. ,,Studenten, werklozen,
ambtenaren en mensen met heel lage inkomens zullen ook vaak tegen stemmen"",
verwacht Koutsomitis. ,,Zij kunnen de huidige situatie niet meer aan, elke
verandering is beter voor hen.""

De campagne is inmiddels afgetrapt, met Jean-Claude Juncker als voorman van de
ja-stemmers. Hij probeerde de Grieken gisteren aan Europa te binden met een
gloedvolle speech. ,,Griekenland is Europa, Europa is Griekenland"", zei hij in
het Grieks. Een 'nee' betekent een afscheid van de euro, maakte hij ook
onomwonden duidelijk.

Premier Tsipras roept zijn burgers op het voorstel af te wijzen, om de Europese
schuldeisers te dwingen tegemoet te komen aan zijn eisen.

Zijn stemadvies en de manier waarop hij het referendum heeft georganiseerd
kunnen ook tegen hem werken, denkt Malkoutzis. Het referendum komt zo laat dat
er amper tijd voor is en het vakje 'nee' staat wel erg prominent op het
stembiljet: het geheel lijkt meer manipulatie van dan een open vraag aan de
Grieken.

LANGUAGE: DUTCH; NEDERLANDS"
164107407,2015-06-30T00:00:00,D66 trekt na twee uur stekker uit belastingoverleg,989929004,Wegener NieuwsMedia BV,,TOBIAS DEN HARTOG ;JAN HOEDEMAN,,,,286,,"door Tobias den Hartog

en Jan Hoedeman

DEN HAAG -   Het belastingoverleg van het kabinet is gisteravond uiteengespat:
D66 trok na twee uur de conclusie dat er voor de partij te weinig te halen valt.
Hiermee is één van de grootste hervormingsplannen van het kabinet-Rutte
voorlopig van tafel.

Partijleider Alexander Pechtold sprak achteraf van 'te weinig ambitieuze
plannen'. ""Ik was teleurgesteld over de werkgelegenheid, de vergroening is een
lachertje en men laat kans lopen echt te hervormen.""

D66 ging toch al mokkend en morrend aan tafel, terwijl de partij cruciaal is om
het plan aan een meerderheid te helpen. Iedereen sprak al van een gebrek aan
vertrouwen, en na twee uur van overleg overviel D66 de rest: we stappen op.

VVD en PvdA briesten na het overleg op het ministerie van Financiën openlijk dat
Pechtold een bom onder de onderhandelingen had gelegd. Eerst liet Pechtold
iedereen een rondje maken, maar toen het zijn beurt was, gaf hij er de brui aan.

Volgens staatssecretaris Eric Wiebes (Financiën) waren de andere partijen -
GroenLinks, SGP en ChristenUnie - wel van plan verder te praten. ""We hadden
ingezet op vereenvoudigen van het belastingstelsel en meer banen. Er heerste een
sfeer van aanpakken. De agenda's werden al getrokken, dan is het jammer als een
van de partijen opstapt.""

Het klappen van het overleg is ook een gevoelige nederlaag voor premier Rutte.
Al maanden hamerde hij erop dat de belastingherziening een belangrijk deel van
zijn nalatenschap als premier moest worden. Binnen luttele weken gebeurde wat
hij vreesde: de oppositie scheurde de plannen met allerlei eigen wensen uiteen.
Hij zal zijn onderhandelingskunsten moeten aanboren om alsnog tot een hervorming
te komen.

LANGUAGE: DUTCH; NEDERLANDS"
164107408,2015-06-29T00:00:00,Op jacht naar laatste cash,989929004,Wegener NieuwsMedia BV,,BOB VAN HÜET,,NIEUWS,,758,,"Zelfs in pyjama gingen ze de straat op. Ook Christos Economou sloot aan in de
rij om geld op te nemen.

door Bob van Hüet

'Deze geldautomaat is tijdelijk buiten dienst. Dank u voor uw begrip'. Christos
Economou (69) zet zijn brilletje op maar kent de boodschap nu wel. Op zijn
zondagse zoektocht naar cash is dit de vierde flappentap die droogstaat.
National Bank geeft hier, aan de Michalakopoulou Avenue in Athene, niet thuis.
'Tijdelijk'.

De dag tevoren idem dito toen hier vijftien mensen stonden te wachten op een
bijvulling van de biljetten - die achterwege bleef. Twee politiemannen keken
toe. Bij banken, maar ook bij EU-instellingen stonden vaak helmen en schilden
van de oproerpolitie tegen de muur. Het peloton agenten dat vlakbij een
sigaretje rookte of naar de meisjes keek, had zich binnen een paar minuten in
slagorde kunnen opstellen. Dat gebeurde niet.

Als de verslaggever een foto maak van de tekst op de pinautomaat begint een man
te schelden. ""Hij zegt dat het jouw schuld is"", vertaalt de vrouw met een
glimlach naar de druktemaker die een glaasje op lijkt te hebben. Dan vraagt ze:
""Bent u Duitser?""

De met de bijzondere achternaam gezegende Christos Economou is echter de rust
zelf. ""Kom, we gaan een andere automaat zoeken"", zegt de gepensioneerde econoom
van een Grieks verzekeringsconcern. Even naar huis bellen dat het later wordt,
gebaart hij.

Waarom zoekt hij cash, zo vroeg op zondagochtend? De Economousjes hebben maandag
beiden een afspraak bij de dokter. Twee keer 60 euro voor een consult, contant
afrekenen alstublieft. ""Ik heb nog 250 euro cash. Daar redden we het wel mee,
maar het kan krap worden als dit lang gaat duren"", zegt hij.

Op zwart zaad zitten ze niet. Huur, gas, water, licht worden automatisch
afgeschreven. Hij heeft een speciale creditkaart om te tanken en eentje voor de
supermarkt. ""De basisbehoeften zijn gedekt."" We moeten het niet overdrijven. Als
je rustig leeft en 'je vrouw geen gekke dingen koopt', gaat het wel, zegt hij.
En oh ja, elke maand maakt hij 300 euro over naar hun zoon die werkt als acteur
en het moet doen met 200 euro plus kost en inwoning bij het theater.

Desondanks staat Economou erop de jus d'orange op het terras te betalen. 2 euro
en 50 cent, waarvan 13 procent wordt afgedragen aan btw, zo staat op het
bonnetje.

Eigenlijk zouden we helemaal moeten stoppen met cash, vindt de econoom in ruste,
die groot voorstander blijkt van 'traceerbaar' (digitaal) geldverkeer. Dan kun
je nagaan wie zijn belasting afdraagt en wie niet. Hij zou zich nog wel kunnen
vinden in wat twee buitenissige Duitse CDU-parlementariërs Axel Fisher en
Rüdiger Kruse eerder voorstelden: laat de Duitse regering iedereen die naar
Griekenland met vakantie gaat 500 euro teruggeven. Voorwaarde is dat je
bonnetjes moet kunnen overleggen waaruit blijkt dat de hotels en restaurants
inderdaad hun belasting hebben afgedragen. Duitse humor om te zeggen dat de
Hellenen er een zootje van maken.

Het hele belastingsysteem zou op de schop moeten. Niet alleen in Griekenland,
maar in heel Europa, zegt Economou. Hij onderschrijft een voorstel van Yanis
Varoufakis, de verguisde Griekse minister van Financiën, die degene die op grote
voet leeft meer belasting wil laten betalen dan wie op de kleintjes past.
Daarover hoor je weinig in de Griekse media. Maar ja, bezweert hij, de Griekse
media zijn in handen van de superrijken die hun geld allang van de bank hebben
gehaald en stemming maken uit naam van gewone man die voor de kosten van het
staatsfaillissement opdraait.

We komen bij de geldautomaat van Alpha Bank. Mooi gebouw, in een wijk die zich
Hilton noemt omdat het sjieke Amerikaanse hotel vlakbij staat. Weer geen geld.
De Grieken gaan ook dit te boven komen, zegt hij wijs. Ze zijn wel wat gewend
met de bijna burgeroorlog na de WO-II, het kolonelsbewind, de megacorruptie
onder Papandreou. En nu dit gedoe met 'de sympathieke meneer Dijsselbloem',
zoals Economou zegt.

Volgens de peilingen willen Grieken massaal bij Europa horen, maar willen ze
niet meer spelen volgens de regels van Brusselse geldschieters. Wat maakt
Grieken beter dan Portugezen die alle pijn van werkloosheid en gekorte
uitkeringen wel accepteren? Economou zucht: ""Economie is geen wetenschap maar
een praktische methode om mensen te manipuleren. En dat doe je hiermee."" Hij
trekt een briefje van 10 uit zijn borstzak. ""Al die miljarden worden niet in de
economie gestoken, maar rondgepompt door financiële instellingen. Het Griekse
volk wordt hier niets beter van. Dat is wat echt aan de gang is.""

LANGUAGE: DUTCH; NEDERLANDS"
164107409,2015-06-27T00:00:00,TSN draait korting loon na Vérian-uitspraak niet terug,989929004,Wegener NieuwsMedia BV,,TOM RUIJFROK,,REGIO,,400,,"door Tom Ruijfrok

NIJMEGEN -   Thuiszorgaanbieder TSN uit Almelo is niet van plan de loonkorting
bij 4.300 werknemers terug te draaien. Donderdag gebood de rechter het
Apeldoornse Vérian een vergelijkbare 'loondump' met onmiddellijke ingang terug
te draaien, maar dat is voor TSN geen reden de salarissen ook te herstellen.

Beide bedrijven bieden thuiszorg aan in een groot deel van Oost-Nederland.
Directeur Zion Jongstra van TSN zegt goede redenen te hebben om de lonen te
laten zoals ze zijn: ""Ten eerste hebben wij een andere juridische positie dan
Vérian. Onder druk van rijksbezuinigingen hebben wij onze eigen bijdrage aan het
minimale bedrag dat de gemeenten per thuishulp betalen, moeten intrekken.
Daarmee kwam de vergoeding op het laagste niveau binnen de cao. Dat hadden wij
ook liever anders gezien, maar het is nog wel conform de cao. Bij Vérian gingen
de medewerkers met een loonsverlaging van 25 procent door de cao-bodem. Dat is
wel een verschil."" Jongstra zegt het nog steeds te betreuren dat zijn
medewerkers fors hebben moeten inleveren. ""Maar zouden we nu gedwongen worden om
terug te gaan naar de oude salarissen, dan hebben wij, de werknemers én de
klanten een probleem. Een oplossing daarvoor zie ik niet. Of de bezuinigingen op
de rijkssubsidie moeten worden teruggedraaid.""

Ervan uitgaand dat dat laatste niet gaat gebeuren, zit Vérian na de uitspraak
van donderdag met een enorm probleem. Maar het bedrijf wil eerst de uitspraak
bestuderen voordat het reageert. Bestuurder Marian Beldsnijder van vakbond FNV
Zorg & Welzijn, die de rechtszaak tegen Vérian had aangespannen, zegt te hopen
dat het bedrijf niet failliet gaat: ""Wij willen nu samen met Vérian optrekken
richting gemeenten en rijk. Niemand is erbij gebaat als door deze kwestie een
thuiszorgorganisatie als Vérian omvalt. Het is aan de politiek om te beseffen
dat extra geld nodig is.''

De vakbond doet een nieuwe oproep aan staatssecretaris Van Rijn. FNV-bestuurder
Gijs van Dijk: ,,Van Rijn moet voldoende geld beschikbaar stellen om zorg en
werkgelegenheid overeind te houden. Gemeenten die voor een dubbeltje op de
eerste rang willen zitten, moeten gedwongen worden eerlijke tarieven te
betalen.''

De Nijmeegse zorgwethouder Bert Frings denkt niet dat het bedrijf nu omvalt door
de hogere loonkosten. ""Wij hebben een contract met Vérian en ik heb geen twijfel
of het bedrijf zijn verplichtingen  nakomt.""

LANGUAGE: DUTCH; NEDERLANDS"
164107410,2015-06-27T00:00:00,Liefhebber Tomasson heeft het spelletje afgelopen jaar gemist,989929004,Wegener NieuwsMedia BV,,PIM ROELOFS,,SPORT,,466,,"door Pim Roelofs

ARNHEM -   Vitesse start morgen de voorbereiding op het nieuwe seizoen. Met Jon
Dahl Tomasson (38), de nieuwe assistent van hoofdtrainer Peter Bosz.

Tomasson keert morgen na een jaar afwezigheid terug op het voetbalveld. De
voormalig Deens international en oud-spits van Feyenoord en AC Milan zal op
Papendal Peter Bosz assisteren tijdens de eerste training. Tomasson vervangt
Hendrie Krüzen (50), die naar Heracles Almelo is vertrokken. Zijn voorganger,
recent nog actief voor amateurclub La Première uit Almelo, wilde nog wel eens
meedoen tijdens een trainingspartijtje, als één van de teams een speler te kort
kwam. Tomasson, met een glimlach: ""Ik wil best meedoen, maar ik weet niet of dat
verstandig is. Ik ben in 2010 gestopt met voetbal, heb daarna niet veel meer
gedaan. Ik zal sowieso minder snel zijn.""

Na een mislukt avontuur als hoofdcoach van Roda JC kwam Tomasson mei vorig jaar
werkloos thuis te zitten. De Deen was door de Limburgers vanwege tegenvallende
resultaten aan de kant gezet. In de eerste maanden bracht hij veel tijd door met
het gezin, daarna volgde hij een cursus en bezocht hij een aantal profclubs. ""Ik
miste het voetbal. Ik kan niet zonder, het is mijn leven. Profvoetballer zijn is
het mooiste dat er bestaat. Daarna komt het beroep van trainer. Trainer zijn
past bij mij. Ik word met heel veel plezier assistent-coach van Vitesse. Ik zie
dat niet als een stap terug. Ik kan veel van Peter Bosz leren. Ik wil beter
worden, mezelf blijven ontwikkelen. Uiteindelijk wil ik ooit weer hoofdcoach
worden. Dat wel.""

Tomasson liep vorig seizoen al een weekje mee met de technische staf van
Vitesse. De 112-voudig international had Bosz gebeld. ""Ik vroeg of ik mocht
langskomen. Dat kon. Ik kreeg een kijkje in de keuken van Vitesse. Ik had toen
nog niet het idee dat ik bij Vitesse zou gaan werken. Ik wilde bezig zijn met
voetbal. Kennis uitwisselen. Sommige mensen denken dat ik Peter Bosz heel goed
ken, maar dat is niet zo. En na een week samenwerken ken je elkaar nog steeds
niet door en door. Maar er was wel een klik.""

Na het bezoek aan Papendal bleef Tomasson Vitesse volgen. Hij bezocht enkele
duels en was onder de indruk van het spel, ook voor de winterstop. ""Vitesse
pakte toen weinig punten, maar speelde wel heel goed. De technische staf raakte
niet in paniek, hield vast aan de speelwijze. Dat vind ik goed. Beslissingen
moet je nemen op basis van verstand, niet op basis van emotie.""

Tomasson heeft in Italië (AC Milan), Spanje (Villarreal CF) en Duitsland (VfB
Stuttgart) gevoetbald. Hij wil zijn ervaring overbrengen. ""Vooral de aanvallers
zouden iets van mij kunnen opsteken. Vitesse heeft veel kwaliteit in de
technische staf. Bosz beslist en is eindverantwoordelijk, maar hij neemt zijn
assistenten zeer serieus. Dat voel je.""

LANGUAGE: DUTCH; NEDERLANDS"
164107411,2015-06-27T00:00:00,'Een werknemer is geen kostenpost',989929004,Wegener NieuwsMedia BV,,DEBORAH JONGEJAN,,NIEUWS,,1355,,"Minister Asscher: 'Je moet niet onderschatten wat onzekerheid doet met mensen' -
Minister Lodewijk Asscher wil dat meer mensen een vaste baan krijgen. Zijn 'Wet
werk en Zekerheid' moet daar vanaf 1 juli voor zorgen. Zijn magnum opus wordt nu
al van alle kanten beschoten. Deze krant confronteert hem met de kritiek van
mensen die er weinig goeds van verwachten.

door Deborah Jongejan

Het is alsof zijn kindje voor het eerst naar school gaat. Heel spannend, vindt
minister Lodewijk Asscher. Over een paar dagen gaan de nieuwe spelregels voor
flexwerk en ontslag in, een van de grootste hervormingsplannen van dit kabinet.

Het was het grote project van Asscher, de vakbonden en werkgevers, die twee jaar
geleden samen het sociaal akkoord sloten. Maar inmiddels lijkt alleen de
minister van Sociale Zaken nog te vertrouwen in een goede afloop. Deze krant
legt de problemen uit de praktijk aan hem voor.

Gerben van Spengen, sjorder in de Rotterdamse haven: ""Deze wet schept alleen
maar onzekerheid voor werknemers. Ikzelf moet eruit voor een halfjaar, na drie
jaarcontracten te hebben gehad. Er wordt dus zwaar misbruik van deze wet
gemaakt.""

""Dit is juist niet de bedoeling"", reageert Asscher. ""We hebben onszelf
wijsgemaakt dat het blijkbaar normaal is om iemand steeds een tijdelijk contract
te bieden. Er was iemand die 25 jaar op de universiteit werkte, zonder vast
contract. Willen we dat werkelijk? Het is helemaal niet in het belang van
bedrijven. Die willen werknemers die zich veilig voelen, loyaal en betrokken
zijn. Je ziet bij mensen met onzeker werk juist meer stress en ziekteverzuim.""

Zijn het slechte werkgevers die hun tijdelijke krachten nu nog snel dumpen,
voordat ze hun een vast contract moeten bieden?

""Niet altijd. Een klein bedrijf dat de crisis amper heeft overleefd, moet zijn
eigen afweging maken. Maar sommige bedrijven gaan er asociaal mee om. Die zien
mensen alleen als kostenpost, niet als medewerkers van vlees en bloed. Het wordt
heel spannend hoe de wet uitpakt, want ik heb veel verhalen gehoord als van de
sjorder.""

U kunt werkgevers niet dwingen.

""Werkgevers hebben het sociaal akkoord ondertekend waarin dit is afgesproken.
Als je er willens en wetens voor kiest om mensen meer zekerheid te geven,
verwacht ik ook dat je daar je best voor doet. Jouw handtekening staat eronder,
dus zorg dat het een succes wordt. Ik hoor veel geklaag van lobbyclubs, maar ik
heb meer aan constructieve oplossingen. Werkgevers moeten zich gewoon aan de wet
houden.""

Chantal van Schaagen, werkzaam bij Dienst Uitvoering Onderwijs (DUO) in
Groningen: ""Per 1 januari 2016 is mijn payrollcontract opgezegd, nadat ik 8,5
jaar bij de overheid had gewerkt. Ineens is bepaald dat mijn werk 'niet
structureel' is. Hoe kan de heer Asscher dit laten gebeuren?""

Asscher: ""We moeten toegeven dat bij de overheid de afgelopen decennia het
managementdenken heel groot is geworden. Vaak was er een vacaturestop en nam de
overheid mensen in dienst via een payrollcontract. Het is heel zuur dat er nu
mensen buiten de boot vallen, heel onrechtvaardig. Daarom kijken we hoe we ze
kunnen helpen een andere baan te vinden. Ik voel me verantwoordelijk om ze niet
aan hun lot over te laten. En laten we niet vergeten, zonder deze wet waren de
payrollers er allemaal uitgevlogen, nu hebben dertig van hen een vast contract
bij DUO.""

Hoe controleert u of het werk van Chantal straks niet door een ander wordt
gedaan?

""Dat kan ik niet zelf controleren. Maar als er iemand wordt ontslagen en
vervangen door een flexwerker, dan hoop ik dat vakbonden of collega's dat
melden. Deze wet moet ervoor zorgen dat mensen die vast werk doen een vaste
aanstelling krijgen. Dit moet een succes worden, anders zal ik de wet aanpassen.
Na drie jaar ga ik dit beoordelen, ik geef het nu eerst een kans.""

Maar nu worden er al mensen ontslagen. Baart u dat geen zorgen?

""Ja natuurlijk. Het baart me zorgen voor hen persoonlijk en als het maatgevend
is voor de rest. Kijk, geen wet kan ervoor zorgen dat iedereen opeens een vast
contract krijgt. Bedrijven anticiperen nu op de grote veranderingen. Maar ik
hoor de laatste week ook goede verhalen. RTL heeft bijvoorbeeld keurig in de cao
afgesproken dat mensen na twee jaar een vaste aanstelling krijgen. Andere
bedrijven nemen uitzendkrachten in dienst, tegen de trend in.""

Leerkracht Mike Gruijters uit Heel: ""Als vervanger in het basisonderwijs sta ik
na drie vervangingen op straat voor een halfjaar. Basisscholen hebben geen
budget om mensen aan te nemen. De wet is bedoeld om werkgelegenheid te creëren,
maar deze werktaverechts. Hoe moeten scholen nu aan een vervanger komen?""

Asscher: ""In het oosten van het land hebben scholen een grote groep
invalkrachten in dienst genomen, die een pool vormen om de scholen in de regio
te bedienen als er iemand ziek is. Een flexpool, maar dan met vaste krachten.
Scholen kunnen in de nieuwe cao ook afspraken maken over min-maxcontracten. Dan
bied je iemand een minimaal aantal uren werk en heb je niet te maken met de
regel dat je na twee jaar een vast contract moet geven.""

Intussen staat Mike op straat.

""Voor hem ziet het er misschien nog niet goed uit. Maar ik ben ervan overtuigd
dat het onderwijs fatsoenlijk met mensen om kan gaan. Natuurlijk zijn er
flexwerkers nodig om een griepgolf op te vangen, maar ik heb te vaak gezien dat
er werd bezuinigd ten koste van de juf. Je moet niet onderschatten wat die
onzekerheid doet met mensen. Een invaljuf die er een andere baan bij moet nemen,
omdat ze niet weet of ze de huur kan betalen. Dat is niet goed voor de juf, maar
ook niet voor de kinderen. Je wilt dat zij zich op haar vak kan concentreren,
niet op hoe ze rond moet komen.""

Erik Wegdam, directeur van het Hengelose hoveniersbedrijf Twenthe Plant: ""In de
winter ligt bij ons het werk stil. Tot nu toe mocht ik mensen een tijdelijk
contract geven en na de winter weer in dienst nemen. Dat kan nu niet meer,
waardoor ik tot mijn spijt vijftig goede vakkrachten moet laten gaan. Een vast
contract is voor ons financieel niet haalbaar, omdat we in de winter geen omzet
draaien.""

Asscher: ""Seizoensarbeid is een aparte tak van sport. In bungalowparken en de
landbouw loopt men tegen dezelfde problemen aan, daar ben ik veel mee bezig. Het
is mogelijk om een uitzondering te krijgen op de regel dat je een vast contract
moet bieden. Ik heb net nog een uitzondering toegekend voor remplaçanten, de
mensen die als vervanging in een orkest spelen. Kom dus naar me toe, als
werkgevers en werknemers samen. Ik wil het gesprek altijd aangaan, maar alleen
op voorwaarde dat alle belangen worden gediend.""

Voert u geen achterhoedegevecht? Volgens VVD-fractieleider Halbe Zijlstra zijn
flexibele dienstverbanden de norm.

""Als hij gelijk heeft, heb je straks acht miljoen flexwerkers en zzp'ers.
Allemaal mensen die geen huis kunnen kopen en niet weten of ze de huur kunnen
betalen. Een kleine groep heeft het heel goed, maar de massa is onzeker. Dat is
Halbes droom, een Amerikaanse samenleving zonder bescherming. Ik denk dat
sommige grote bedrijven dat best aantrekkelijk zullen vinden, maar wat mij
betreft moeten zij zich in een ander land vestigen. Nederland moet niet proberen
de strijd om het goedkoopste werk te winnen van China. We moeten het hebben van
hardwerkende mensen, die betrokken zijn en daar ook wat voor terugkrijgen.""

Werkgevers zijn huiverig om mensen in vaste dienst te nemen, onder meer omdat ze
zieke werknemers twee jaar moeten doorbetalen.

""Ik ken veel ondernemers die daar tegenaan hikken, vooral de kleintjes. Als je
enige werknemer ziek wordt en de vervanger vervolgens ook, kun je failliet gaan.
Daar wil ik wat aan doen. Kleine ondernemers zouden een jaar zelf moeten betalen
en dan regelen we het tweede jaar collectief, dus met overheid, werkgevers en
werknemers.""

De VVD ziet dat totaal niet zitten. Uw coalitiegenoot wil alle ondernemers
slechts een jaar doorbetalen bij ziekte.

""Ik vind niet dat de zieke werknemer ervoor moet opdraaien, die kan er ook niks
aan doen. Ik moet dus eerst een deal maken in de coalitie. Ik denk niet dat dit
voor de zomer lukt, maar ik ben optimistisch dat we eruit komen.""

LANGUAGE: DUTCH; NEDERLANDS"
164107412,2015-06-27T00:00:00,En weer is het Tunesië.,989929004,Wegener NieuwsMedia BV,,HANS VAN ZON,,NIEUWS,,302,,"door Hans van Zon

rotterdam/tunis -   IS heeft een haatliefdeverhouding met Tunesië. Het land is
'hofleverancier' voor de strijdmacht van het kalifaat maar de democratie en de
westerse decadentie van het land, vooral in de belangrijke toeristensector, is
de extremisten een doorn in het oog. De politieke leiders en de badplaatsen zijn
daarom sinds de oprichting van het kalifaat een potentieel doelwit.

Met tenminste vierduizend man is Tunesië hofleverancier van het IS-leger in
Syrië en Irak. Dat aantal had veel groter kunnen zijn maar politie en
veiligheidsdiensten hebben zesduizend aanhangers in de gevangenis gezet. Ondanks
alle veiligheidsmaatregelen kunnen aanslagen niet worden voorkomen.

In maart richtte IS al een slachtpartij aan in het nationale museum, naast het
parlement in Tunis. Daarbij kwamen 21 mensen om het leven, onder wie 17
toeristen. De boodschap van IS was onheilspellend. ""Deze aanval is slechts de
eerste druppel van een stortbui.""

IS wil de Tunesische economie hard treffen. Die is voor meer dan 15 procent
afhankelijk van het toerisme en als de hotels leeg blijven, valt de economische
groei stil en zal de werkloosheid fors stijgen. Recessie, gebrek aan veiligheid
en sociale onrust zijn de geliefde ingrediënten van Islamitische Staat in haar
poging de democratie in Tunesië te breken.

In december 2010 begon er de Arabische Lente die vrijheden predikt waar IS niets
van moet hebben. De Arabische Lente bracht in Tunesië een geslaagd democratisch
proces op gang waarin geen plaats is voor de extremisten.

Na de vestiging van hun 'provincie Tripoli', de eerste uitvalsbasis buiten het
kalifaat, richt IS zijn pijlen op buurland Tunesië. ""Eerst veroveren we Libië,
daarna Tunesië"", bezweert de organisatie in video's. ""Het kalifaat is veel
dichterbij dan jullie denken.""

LANGUAGE: DUTCH; NEDERLANDS"
164107413,2015-06-26T00:00:00,Laagopgeleide raakt verder achterop,989929004,Wegener NieuwsMedia BV,,NATASJA DE GROOT,,BEURS,,466,,"De kloof op de arbeidsmarkt wordt eerder groter dan kleiner. Er zijn
lichtpuntjes. - Overheid en bedrijven moeten maatregelen nemen

door Natasja de Groot

BLEISWIJK -   De kloof tussen laag- en hoogopgeleiden in Nederland groeit. Al
sinds de jaren '90 lopen de verschillen in uurloon en werkzekerheid uiteen. Als
er niets verandert, dan raken de laagopgeleiden ook qua werkloosheid en armoede
nog verder achterop.

Dat concluderen het Centraal Planbureau (CPB) en het Sociaal en Cultureel
Planbureau (SCP) in het rapport 'De onderkant van de arbeidsmarkt in 2025'.

Bedrijven en de overheid kunnen helpen voorkomen dat die kloof de komende jaren
nog veel groter wordt, menen de onderzoekers. Er zijn al bedrijven die proberen
een brug te slaan naar mensen met een afstand tot de arbeidsmarkt.

Een van die initiatieven is afkomstig van de eigenaren van de grootste
potorchideeënkwekersbedrijf ter wereld, SO Natural uit Moerkapelle. Zij kregen
een paar jaar geleden van kerkelijke organisaties en de gemeente Lansingerland
het verzoek om een gevluchte Iraniër, de 33-jarige Ali Jalilian, te helpen.

Het bedrijf levert wekelijks 200.000 orchideeënplanten, vooral aan buitenlandse
klanten, en heeft 260 medewerkers in dienst. Jalilian is daar nu een van. ""We
zijn erg blij met hem"", reageren directeur Martin Smaal en zijn broer Johan, die
Ali begeleidt.

Martin Smaal: ""Mensen realiseren het zich niet altijd, maar zonder een beetje
hulp van buitenaf is het soms moeilijk om het op eigen kracht te redden. Als je
elke dag op de bank zit en vijftig brieven schrijft en evenveel afwijzingen
ontvangt, doet dat ook iets met je als mens.""

Dat is ook het beeld dat de onderzoekers van het CPB en SCP schetsen. Een fors
deel van de ruim twee miljoen werkenden en werkzoekenden met een laag
opleidingsniveau heeft het zwaar op de arbeidsmarkt. Het risico op werkloosheid
is voor hen nu al 1,5 keer zo hoog als gemiddeld en zij hebben vaker dan anderen
onzeker en laagbetaald werk.

De toekomst lijkt er voor veel laagopgeleiden niet beter op te worden, zo
voorspellen de onderzoekers. De kloof op de arbeidsmarkt wordt de komende jaren
eerder groter dan kleiner: de ongelijkheid in uurloon neemt verder toe, ook zal
de ongelijkheid in werkloosheid toenemen.

Volgens het SCP en CPB zou ook de overheid maatregelen kunnen nemen om een brug
te slaan. Bijvoorbeeld door het minimumloon minder sterk te laten stijgen om de
vraag van werkgevers naar laagopgeleiden te stimuleren.

Ook kan de overheid scholing van laagopgeleiden bevorderen, zodat die
gemakkelijker de stap naar een wat beter betaalde positie kunnen maken. Een
andere mogelijkheid is het afsplitsen van laaggeschoolde taken uit hooggeschoold
werk (het zogeheten jobcarving, red) te stimuleren, zodat er meer banen voor
laagopgeleiden ontstaan.

LANGUAGE: DUTCH; NEDERLANDS"
164107414,2015-06-25T00:00:00,München - MAN schrapt 1.800 banen,989929004,Wegener NieuwsMedia BV,,,,ECONOMIE,,83,,"Bij de Duitse vrachtwagenfabrikant MAN verdwijnen 1.800 banen. Dat maakte de
dochteronderneming van Volkswagen gisteren bekend. Het merendeel van de banen,
circa 1.400, wordt geschrapt op kantoor. Volgens MAN zal niemand gedwongen
worden ontslagen, maar zal de banenreductie via een vacaturestop, natuurlijk
verloop en vroegpensioen tot stand komen. Vorige maand kondigde Volkswagen de
reorganisatie van zijn dochters MAN en Scania aan. Een samenvoeging van de
activiteiten moet leiden tot besparing.

LANGUAGE: DUTCH; NEDERLANDS"
164107415,2015-06-25T00:00:00,Fusie van Ahold en Delhaize is 'match made in heaven',989929004,Wegener NieuwsMedia BV,,ANNEMIEKE VAN DONGEN,,ECONOMIE,,872,,"Twee Nederlandse topmannen met oog voor de gevoeligheden in België maakten de
'fusie' tussen Ahold en Delhaize mogelijk.

door Annemieke van Dongen

Brussel -   Bij de persconferentie zitten ze naast elkaar als twee oude
vrienden. Hetzelfde postuur, dezelfde kaaklijn. Allebei dragen ze een blauw
jasje. Alleen hun stropdassen verschillen: Ahold-topman Dick Boer heeft een
Albert-Heijnblauwe, Frans Muller draagt Delhaizerood.

De superfusie die er negen jaar geleden al had moeten komen, is nu mede dankzij
de chemie tussen de twee Nederlandse topmannen wel gelukt.

Ahold en Delhaize kondigden gisterenmorgen een van de grootste deals in de
wereldwijde supermarktbranche aan in bijna tien jaar. Met de samensmelting van
de Nederlandse en Belgische beursgenoteerde bedrijven ontstaat een conglomeraat
met ruim 6.500 winkels waar 373.000 medewerkers wekelijks meer dan 50 miljoen
klanten bedienen. Door hun krachten te bundelen, kunnen ze nog verder groeien.
Schaalvergroting is het toverwoord in de branche waar de marges op een fles cola
en een pot pindakaas flinterdun zijn. Online zien ze nog veel mogelijkheden.
Maar ook het aantal winkels moet worden uitgebreid. Zowel in Europa (Ahold heeft
supermarkten in Tsjechië, Delhaize in Griekenland, Roemenië en Servië) als in de
VS, waar Ahold en Delhaize samen meer dan zestig procent van hun omzet halen.

""Als fusies in de hemel gemaakt worden, is dit een match made in heaven"", zegt
de Belgische retailprofessor Gino van Ossel. De aandeelhouders en
mededingingsautoriteiten moeten de plannen officieel nog goedkeuren, maar niets
staat een succesvol huwelijk volgens hem nog in de weg. Dat huwelijk is
opmerkelijk snel tot stand gekomen. In 2006 snuffelden de bedrijven ook al eens
aan elkaar, maar toen werd de verloving voortijdig verbroken. Nu was de deal
binnen een half jaar rond. ""Er waren ups en downs in de gesprekken, maar vooral
ups"", verklaart Jan Hommen, die als voorzitter van Aholds Raad van
Commissarissen betrokken was bij de onderhandelingen. ""We hebben de tijd genomen
om elkaar te leren kennen en vertrouwen op te bouwen.""

Dat was negen jaar geleden wel anders. Toen was de macht bij Delhaize nog in
handen van familie van de oorspronkelijke oprichters. ""Denk aan oud geld,
industriële Waalse kringen, de Franstalige aristocratie"", zegt Van Ossel. ""Dat
gaat niet noodzakelijkerwijs goed samen met een groep calvinistische Hollanders.
De gevoeligheden die dat met zich meebrengt en de rivaliteit die er van oudsher
nog in België bestaat tegenover de Nederlanders, mag je zeker niet
onderschatten.""

De afgelopen jaren hebben die familieleden plaatsgemaakt voor buitenstaanders
met verschillende paspoorten. Nederlander Muller, die in 2013 aantrad, was de
eerste ceo zonder familiebanden. Zijn voorganger baron Pierre-Olivier
Beckers-Vieujant bleef nog een tijdje aan als toezichthouder, maar trok zich een
maand geleden helemaal terug. In het bestuur van het nieuwe fusiebedrijf komt
één telg uit de Delhaizefamilie: Jacques de Vaucleroy wordt commissaris. Maar
hij is geen type dat zich met de dagelijkse gang van zaken zal bemoeien, denkt
Van Ossel.

Dick Boer en Frans Muller kunnen wel goed door één deur. In het retailwereldje
komen de twee vijftigers elkaar al zeker vijftien jaar regelmatig tegen. Zo
werkten ze allebei voor SHV, het moederbedrijf van onder andere Makro. Ook bleek
er een persoonlijke klik tussen de Aholdtopman en de Zweed Mats Janson, de
voorzitter van de Raad van Commissarissen van Delhaize. ""We zijn allebei
opgegroeid in een supermarkt"", zegt Boer, wiens ouders een kruidenierszaak
hadden in Axel. ""Dat ligt in Zeeuws-Vlaanderen"", benadrukt hij. ""Ik ben
opgegroeid op de grens van Nederland en België.""

Om de pijn in België te verzachten, is de overname - aandeelhouders van Ahold
krijgen 61 procent van de nieuwe onderneming in handen, die van Delhaize 39
procent - vermomd als fusie. In het nieuwe bestuur zijn de stoelen eerlijk
verdeeld: beide concerns leveren drie directieleden. Dick Boer wordt de nieuwe
ceo, maar Delhaize levert één extra commissaris, onder meer de voorzitter van de
Raad. Het mondiale hoofdkantoor komt weliswaar in Zaandam, maar in Brussel wordt
een Europees hoofdkwartier gecreëerd. Het aandeel Ahold Delhaize krijgt niet
alleen een notering aan de AEX, maar ook aan de beurs in Brussel.

De fusie, die halverwege 2016 moet zijn afgerond, moet op termijn 500 miljoen
euro per jaar aan kostenvoordelen opleveren. Vooral op het gebied van inkoop en
logistiek. Verder moet Delhaize gaan profiteren van de online-ervaring die Ahold
al heeft met de webwinkels van Albert Heijn en Bol.com. Andersom moet Ahold van
Delhaize leren hoe het met een verrassender (vers)assortiment klanten blij kan
maken. De formules Albert Heijn en Delhaize blijven, ook in België, naast elkaar
bestaan. Althans voorlopig, zegt Boer. ""Een definitief antwoord hebben we daar
nog niet op. Dat hangt ook af van de mededingingsautoriteiten.""

Voor de fusiekosten is eenmalig 350 miljoen opzijgezet. Dat geld is onder meer
bedoeld om de ict-systemen te harmoniseren. Tot zeker 1 juli 2017 zal de fusie
geen gevolgen hebben voor de werkgelegenheid en arbeidsvoorwaarden van het
personeel, hebben de bedrijven de vakbonden verzekerd.

LANGUAGE: DUTCH; NEDERLANDS"
164107416,2015-06-25T00:00:00,Overrompelde Pechtold zit in de fuik bij belastingplan,989929004,Wegener NieuwsMedia BV,,LAURENS KOK;JAN HOEDEMAN,,NIEUWS,,574,,"door Laurens Kok en Jan Hoedeman

Den Haag -   D66-leider Alexander Pechtold was afgelopen jaren de onbetwiste
dealmaker op het Binnenhof. Plots zijn de rollen omgedraaid. Pechtold is minder
nodig dan vroeger. De door hem zo gewenste belastinghervoming staat nu op losse
schroeven.

Wellicht is het zijn gretigheid geweest. Of anders een moment van
onoplettendheid. Opeens zit D66-leider Alexander Pechtold in een positie waaruit
hij zich moeilijk kan bevrijden.

Een collega-fractievoorzitter schetst zijn positie als een vis in de fuik:
""Indien hij met het kabinet door blijft praten over een - uitgeklede -
belastingherziening dan loopt hij het risico straks de man te worden die het
vermaledijde plan voor een btw-verhoging aan een meerderheid hielp. Loopt hij nu
weg, dan mag hij met lege handen toekijken hoe de coalitiepartijen straks vijf
miljard euro lastenverlichting uitdelen aan de kiezer."" Geen wonder dat Pechtold
gisteren het debat over het belastingplan eindigde met de boodschap dat hij zich
eerst met zijn fractie wil beraden, mogelijk vandaag al of anders na het
weekend.

In de coalitie gelooft niemand dat D66 alsnog afhaakt. GroenLinks, ChristenUnie
en SGP willen in ieder geval onderhandelen. ""Ik denk dat ze uiteindelijk zullen
komen praten"", zei minister-president Mark Rutte gisteren vastberaden. ""Dat
hebben we ook nodig, anders gaan we alleen de lasten verlichten, hoe mooi dat
ook is, en missen we de kans om die lastenverlichting te gebruiken om een
grotere hervorming door te voeren.""

Dat klonk als een verkapt dreigement: als Pechtold niet meer wil onderhandelen,
is het zijn schuld dat er van de ambitie om het belastingstelsel aan te pakken
niets terechtkomt.

Pechtold weet wel beter: juist het kabinet heeft heel lang getalmd om met
concrete belastingvoorstellen te komen.

Boemerang

Hoe vaak heeft hij het niet gezegd: toon ambitie, kom op met die banenmachine!
Maar nu het coalitieplan er ligt komt de boemerang terug: nu is het tijd dat de
opposítie ambitie moet tonen, meent het kabinet, en D66 voorop.

Maar die grote hervorming waar Pechtold zo op had gehoopt, ziet er steeds minder
veelbelovend uit. ""We moeten de rollen wel zuiver houden"", stelt hij. ""Het
kabinet moet een gebaar maken. Met alleen lastenverlichting laat het de kans op
vereenvoudiging van het belastingstelsel lopen, en laat het de kans lopen  op
meer werkgelegenheid, en verduurzaming en vergroening."" VVD en PvdA zeggen dat
er te praten valt over aanpassingen, maar laten steeds meer doorschemeren dat
aan de lastenverlichting - de 'zoete ingrediënten' in het pakket - niet meer
getornd kan worden. Rutte wil alleen met de oppositie praten over het hele
pakket aan maatregelen, inclusief de zure btw-verhoging. Hij denkt hiervoor
hooguit drie avonden overleg voor nodig te hebben. ""Dan kunnen we vaststellen:
zit er muziek in, gaat het vliegen?"" Maar, zo waarschuwt de premier ook alvast:
cadeautjes uitdelen ter waarde van vijf miljard euro kan de coalitie zelf wel.

Lastig voor Pechtold is dat CDA-leider Buma gisteren onverwacht steun gaf aan
deze lastenverlichting, die vooral goed uitpakt voor werkende gezinnen. Buma
keerde zich tegelijkertijd tegen het schrappen van het verlaagde btw-tarief voor
niet-levensmiddelen. Zo weet de coalitie zich al verzekerd van 33
Eerste-Kamerzetels die een 'platte' lastenverlichting zullen steunen. D66 speelt
anders dan de afgelopen jaren geen sleutelrol meer. En dat is wennen.

LANGUAGE: DUTCH; NEDERLANDS"
164107417,2015-06-25T00:00:00,Geklap na klimaatuitspraak rechter,989929004,Wegener NieuwsMedia BV,,"EDWIN VAN DER AA;GERBEN VAN ""T HOF",,VANDAAG,,775,,"Hoogleraar: vonnis dat kabinet meer moet doen om CO²-uitstoot te verlagen is
speldenprik - Directeur Urgenda blij met klimaatuitspraak. Oppositie wil meer
ambitie op milieugebied.

door Edwin van der Aa

en Gerben van 't Hof

DEN HAA -   ""Bizar. De rechter zei exact wat wij zeggen."" Marjan Minnesma,
directeur van de stichting Urgenda, die de klimaatzaak tegen de staat aanspande,
is blij. ""Hij ziet dat klimaatverandering een zeer ernstig probleem is. Dat de
wetenschap duidelijk genoeg is over de gevolgen ervan. Toen klonk dat de Staat
daarom binnen vijf jaar voor 25 procent minder CO²-uitstoot moet zorgen. Yes!""

Ze mocht geen geluid maken in de zaal. ""Dus gooide ik mijn arm maar in de lucht.
Ik had na afloop de tranen in mijn ogen staan.""

De rechtbank in Den Haag was er gisteren glashelder over: Nederland moet veel
meer doen om het dreigende gevaar, veroorzaakt door de klimaatverandering, te
keren. De Staat heeft daarbij een zorgplicht de uitstoot van broeikasgassen in
te dammen.

Op basis van het beleid dat Nederland nu voert, is in 2020 een CO²-vermindering
van maximaal 17 procent bereikt. Dat is ver onder de 25 tot 40 procent die de
klimaatwetenschappers nodig vinden voor de geïndustrialiseerde landen.

De rechter vindt dat Nederland geen excuus meer heeft en er een schepje bovenop
moet doen. De Staat moet ervoor zorgen dat de uitstoot in Nederland in 2020 ten
minste 25 procent lager is dan in 1990. De kosten zouden 'niet onaanvaardbaar
hoog' zijn.

Klimaatactivisten klapten en juichten in de volle rechtszaal toen het
verrassende vonnis werd uitgesproken. Wel is nog beroep mogelijk. ""Het hek is nu
van de dam"", denkt Minnesma. ""Ook in andere landen kunnen burgers hun overheid
nu via de rechter dwingen meer te doen aan de klimaatverandering.""

Milieudefensie en Greenpeace spraken gisteren van een 'historische' overwinning.
In buitenlandse media werd het als groot nieuws gemeld.

De overheid heeft nu drie maanden om in beroep te gaan. ""Al zou ik dat een
minachting naar de burgers vinden"", zegt Minnesma. Zo'n beroep maakt wel kans,
denkt Jonathan Verschuuren, hoogleraar klimaatrecht aan de universiteit in
Tilburg. ""De rechtbank is er met grote stappen doorheen gegaan. Het hof in Den
Haag zal zorgvuldig zijn. Ik vraag me af of dit vonnis een hoger beroep zal
overleven.""

Tijd is de grootste kopzorg voor de regering. ""Er is nog minder dan vijf jaar om
de CO²-reductie voor elkaar te krijgen. Voor je een windmolenpark hebt, ben je
al een paar jaar verder. Mocht het niet lukken dan faalt de overheid in de
uitvoering van het vonnis. Iemand die dan aantoonbaar schade heeft geleden door
klimaatverandering en tegen de staat gaat procederen, wint de zaak
gegarandeerd.""

Toch reageert het kabinet gereserveerd op het vonnis. ""Wat deze uitspraak voor
de Nederlandse Staat betekent, gaan we nu bestuderen"", aldus
PvdA-staatssecretaris Mansveld (Milieu). De bewindsvrouw wil de
klimaatverandering ook aanpakken, en volgens haar kan dat het beste door binnen
Europa afspraken te maken en zo veel mogelijk landen mee te krijgen. Want: ""De
oorzaken en gevolgen beperken zich niet tot Nederland.""

Een meerderheid van de Kamer wil weten wat Rutte II gaat ondernemen. ""Helaas
heeft dit kabinet meerdere keren haar ambities verlaagd"", constateert D66'er
Stientje van Veldhoven. ""Zo blijven we voor onze fossiele brandstoffen
afhankelijk van onbetrouwbare regimes als Rusland en Saoedi-Arabië."" Van
Veldhoven ziet, zoals veel andere Kamerleden, vooral brood in isolatie van
woningen en kantoren en een 'groener' belastingstelsel, dat duurzaam investeren
fiscaal stimuleert.

Volgens de SP krijgt het kabinet van de rechter 'een lesje in nederigheid'.
Parlementariër Eric Smaling: ""Lef loont! Duurzaam leven is vanaf nu definitief
geen modegril meer, maar de maat der dingen."" De socialist denkt dat vooral
minder winning én gebruik van gas kunnen bijdragen aan lagere CO²-uitstoot.

Regeringspartij VVD is kritisch over de uitspraak. De liberalen waarschuwen dat
ongebreidelde verduurzaming de economie niet mag schaden. ""Het is van belang een
balans te houden tussen welvaart en werkgelegenheid en een reductie van
uitstoot. Beide moeten samengaan, anders is het Nederland armer, de wereld
warmer.""

Mondiaal gezien stelt de uitstoot van Nederland weinig voor, bekent hoogleraar
Verschuuren. ""Als je klimaatverandering echt wilt aanpakken, heb je grote
vervuilers als China en de Verenigde Staten nodig. Dat lukt alleen door
internationaal afspraken te maken. Dit vonnis zou je een speldenprik kunnen
noemen. Het is goed dat die is uitgedeeld. Nederland bungelt op alle
klimaatlijstjes onderaan en dat is bijzonder gênant.""

LANGUAGE: DUTCH; NEDERLANDS"
164107418,2015-06-24T00:00:00,Snoeihard doch rechtvaardig,989929004,Wegener NieuwsMedia BV,,PEET VOGELS,,NIEUWS,,575,,"IMF-directeur Christine Lagarde begrijpt als geen ander hoe het spel gespeeld
moet worden - Christine Lagarde staat bekend als een harde tante, die de aanval
niet schuwt als het nodig is. Volgens kenners voldoet ze echter aan de
verwachtingen die je van een IMF-directeur mag hebben. Griekenland ondervond dat
aan den lijve.

door Peet Vogels

Dat de Grieken uiteindelijk door de pomp gingen, is voor een belangrijk deel te
danken aan het Internationaal Monetair Fonds (IMF). IMF-directeur Christine La-

garde liet de Grieken ondubbelzinnig weten dat het slikken of stikken was.
Daarmee liet de Française zien het spel keihard te spelen als het nodig is.

Mochten er nog twijfels zijn over Lagarde dan zijn die nu wel weggenomen. Want
haar benoeming tot directeur van het IMF in 2011 was omstreden. Europa wees haar
direct aan als opvolger van Dominique Strauss-Kahn, die vanwege een vermeende
verkrachtingszaak moest vertrekken als topman van het IMF. Aziatische en
Zuid-Amerikaanse landen wilden niet opnieuw een Europeaan aan de top. Lagarde
moest de critici verzekeren dat ze niet alleen naar Europa zou kijken.

Die belofte is ze meer dan nagekomen. Al in 2012 zei ze in een interview met de
Britse krant The Guardian dat ze niet wakker ligt van de nood van de Griekse
bevolking die zuchtte onder het harde bezuinigingsbeleid. ""Ik denk meer aan arme
kinderen in Niger, die niet naar school kunnen. Als ik aan de Grieken denk, denk
ik vooral aan al die mensen die hun belasting niet betalen.""

Toch is Lagarde niet extra hard tegen Griekenland, meent Sylvester Eijffinger,
hoogleraar monetaire economie aan de Universiteit van Tilburg. ""Het IMF speelt
dit spel altijd zo. Het is de brandweerman van de wereld. Ze zijn altijd hard en
zakelijk. Vergeet niet dat het IMF al sinds de Tweede Wereldoorlog landen in
nood bijstaat. Ze weten hoe dit spel gespeeld wordt.""

De Griekse regering dacht het spel hard te spelen, maar het IMF deed er nog een
schepje bovenop. ""Vorige week trokken ze hun onderhandelaars terug uit Europa"",
zegt Maarten Leen, hoofdeconoom bij ING. ""En vervolgens zei Lagarde dat
Griekenland als wanbetaler wordt aangemerkt als ze 30 juni hun lening bij het
IMF niet aflossen. Geen uitstel dus. Dat heeft de druk flink opgevoerd.""

Lagarde schuwde de persoonlijke aanval ook niet toen de onderhandelingen vorige
week vastliepen. Ze was duidelijk geïrriteerd door de voortdurende
vertragingstactieken van de Griekse minister van Financiën Yanis Varoufakis. ""We
wachtten en we wachten nog steeds. Maar voor een oplossing heb je een dialoog
nodig en daar hebben we een tekort aan. Voor een dialoog heb je volwassenen
nodig in de kamer"", haalde ze uit naar Varoufakis.

Eijffinger staat er niet van te kijken. ""Vergeet niet dat ze bestuursvoorzitter
was van Baker & McKenzie, een groot advocatenkantoor in New York. Daar heerst
een keiharde zakencultuur. Als je daar de top bereikt moet je wel hard zijn.""

De Grieken hebben het dus afgelegd tegen het IMF. Logisch, want het IMF moet te
allen tijde zijn geloofwaardigheid behouden. ""Het IMF eist altijd strikte
terugbetaling. De Grieken dachten onrust te kunnen veroorzaken op de financiële
markten en zo concessies te kunnen afd -  wingen. Maar de enige onrust die ze
veroorzaakten was op hun thuismarkt. Het enige dat ze hebben bereikt is dat de
economische groei weer is omgeslagen in krimp, dat de werkloosheid weer stijgt
en het begrotingstekort verder is opgelopen"", aldus Leen.

LANGUAGE: DUTCH; NEDERLANDS"
164107419,2015-06-24T00:00:00,België huilt niet om 'Hollandse' Delhaize super,989929004,Wegener NieuwsMedia BV,,ANNEMIEK VAN DONGEN,,NIEUWS,,448,,"door Annemiek van Dongen

Zaandam -   De fusiegesprekken tussen Ahold en de Belgische supermarkt Delhaize
naderen de ontknoping. Topman van het nieuwe concern wordt Hollander Dick Boer,
het hoofdkantoor komt in Nederland. Maar het verdriet van België? Dat valt wel
mee.

Om half acht vanochtend zijn de vakbonden ontboden voor een speciale
ondernemingsraad op het hoofdkantoor van Delhaize in Brussel. ""Die vergadering
gaat over de toekomst van Delhaize, is alles wat we te horen kregen'', zegt
Veerle Verleyen van de christelijke bediendenvakbond LBC-NVK. ""Dan weten wij het
wel.'' Het moederbedrijf van Albert Heijn bevestigde gisterenmiddag dat de
gesprekken met Delhaize in een eindstadium zijn beland. Nog voor het weekend
wordt een persbericht verwacht met het nieuws dat de fusie een feit is.

Ahold-topman Dick Boer zal het fusieconcern gaan leiden. Het hoofdkantoor komt
in Nederland te staan. Een fusie van gelijken wordt het niet. Het grotere Ahold
zal waarschijnlijk 60 procent van de aandelen in het nieuwe bedrijf krijgen.

Blijft er nog wat over voor België, na de uithuwelijking van hun nationale
supermarkttrots aan de Ollanders? Dat lijkt mee te vallen. Beleggers in België
reageerden gisteren lyrisch op het nieuws over de naderende ontknoping. In een
half uur steeg de koers van Delhaize op de beurs met bijna 10 procent. De handel
in het aandeel werd daarop stilgelegd. Aandeelhouders van Delhaize zijn de
eerste winnaars, zegt Bruno Monteyne, supermarktwatcher bij zakenbank Bernstein.
""Zij kunnen een mooie premie tegemoet zien.'' De Belgische vakbonden, die eerder
nog met acties dreigden, reageerden gisteren opvallend mild. ""We willen nu snel
duidelijkheid van Ahold over de gevolgen voor het personeel en de
werkgelegenheid'', stelde Verleyen.  ""Met de ontslagen zou het wel eens mee
kunnen vallen, denkt analist Patrick Roquas van de Rabobank. ""Op de
hoofdkantoren zullen wel wat functies dubbelen, maar bij Ahold en de Delhaize
groep werken geen honderden mensen. De winkels blijven nog buiten schot.
Delhaize blijft Delhaize, de filialen worden niet ineens Albert Heijn.''

Vinger in de pap

Hoewel van een gelijkwaardige fusie geen sprake is, houden bestuurders van
Delhaize ook in het fusieconcern een vinger in de pap. Topman Frans Muller wordt
volgens het Financieele Dagblad verantwoordelijk voor de integratie tussen de
bedrijven. De voorzitter van de Raad van Commissarissen zou ook door de Belgen
worden geleverd. Voor veel Belgen is de verhollandisering van het familiebedrijf
even slikken. Maar de boodschappen zullen in België goedkoper worden, omdat de
prijzen in Nederland lager liggen en Ahold en Delhaize samen meer korting kunnen
bedingen.

LANGUAGE: DUTCH; NEDERLANDS"
164107420,2015-06-24T00:00:00,Topdrukte bij advocaten door nieuw ontslagrecht,989929004,Wegener NieuwsMedia BV,,DAVID BREMMER,,NIEUWS,,549,,"door David Bremmer

Rotterdam -  Veel werkgevers proberen voordat het ontslagrecht per 1 juli flink
op de schop gaat nog snel overtollig of niet-functionerende werknemers te lozen.
Bij arbeidsadvocaten en rechtsbijstandsverzekeraars is het erg druk, blijkt uit
een inventarisatie door deze krant.

""Onze arbeidsjuristen zijn aan het buffelen, het is beduidend drukker dan
normaal"", zegt Olav Wagenaar van rechtsbijstandsverzekeraar DAS. ""Met name
bedrijven die er financieel slecht voorstaan willen van hun medewerkers af. Via
het UWV betaal je nu nog geen ontslagvergoeding, terwijl ze per 1 juli een
transitievergoeding zijn verschuldigd. Dat scheelt al snel tienduizenden
euro's.""

Rotterdams advocatenkantoor Ten Holter Noordam bevestigt dat veel bedrijven van
werknemers af willen komen. Advocaat Pieter van den Brink wijst erop dat het
ontslagrecht sinds de Tweede Wereldoorlog niet eerder zo ingrijpend is
gewijzigd. ""Het is logisch dat ondernemers inspelen op die nieuwe regels.
Omgekeerd proberen ook oudere werknemers nu een regeling te treffen. Na 1 juli
daalt de ontslagvergoeding flink.""

Haagse arbeidsrechtadvocate Mariska Aantjes draait overuren: ""Zowel kleine als
grotere bedrijven kloppen momenteel aan. Zij zijn bang dat ze na 1 juli
moeilijker van personeel af komen, omdat hun dossier niet op orde is.""

In het nieuwe stelsel kunnen werkgevers bij ontslag niet langer kiezen of zij
naar de rechter of het UWV gaan. Voortaan gaat het UWV over reorganisaties en
langdurige ziekte, voor alle overige ontslagen moet geprocedeerd worden. Idee is
dat het ontslagrecht zo eenvoudiger wordt. Verder mag de ontslagvergoeding nog
maximaal 75.000 euro of - als dat meer is - één jaarsalaris bedragen.

Personeelsdossier

Ondanks die gunstige lagere afkoopsom vrezen veel ondernemers het nieuwe
ontslagrecht, bevestigt Steven Sterk, advocaat bij Van Doorne, één van de
grotere kantoren op de Amsterdamse Zuidas. ""Zeker voor werkgevers die geen goed
personeelsdossier bijhouden, en dat zijn er best veel, wordt het lastiger om
mensen te ontslaan.""

Momenteel mag de rechter zélf concluderen of de arbeidsrelatie moet worden
beëindigd, stelt Sterk. Vanaf 1 juli moet een werkgever zich houden aan een
lijst met ontslagredenen. Hij mag pas ontbinden als tenminste één specifieke
reden kan worden aangetoond, bijvoorbeeld slecht functioneren. De rechter krijgt
minder vrijheid om naar eigen inzicht te handelen.

Als het ontslag door de beugel kan, is het wél stukken goedkoper voor de
werkgever, aldus Sterk. Tegelijk krijgen werknemers in het nieuwe ontslagrecht
meer gelegenheid om in hoger beroep te gaan. Nu is dat bij ontbinding door de
kantonrechter niet mogelijk. ""Veel ondernemers vrezen lange procedures.
Werknemers kunnen wellicht ook dreigen: als u niet meer betaalt, ga ik in
beroep.""

Dat verwacht ook Aantjes. Ze voorspelt dat er vanaf 1 juli een alternatief
onderhandelingscircuit ontstaat. ""Als de rechter het ontslag afwijst, zal een
werknemer tegen zijn baas zeggen: doe dan maar een goed voorstel.""

Dat voorstel moet beter zijn dan de nieuwe transitievergoeding. ""Ik vermoed dat
dan weer aansluiting gezocht wordt bij de oude vertrouwde
kantonrechtersformule.""

Zo lijkt er uiteindelijk toch minder te verandere dan gedacht, veronderstelt de
arbeidsrechtadvocate.

LANGUAGE: DUTCH; NEDERLANDS"
164107421,2015-06-23T00:00:00,den haag - Prijzen van koopwoningen weer verder in de lift,989929004,Wegener NieuwsMedia BV,,,,BEURS,,202,,"Koopwoningen waren vorige maand 2,6 procent duurder in vergelijking met mei
2014. De prijzen zitten al ruim een jaar in de lift, zo becijferde het Centraal
Bureau voor de Statistiek (CBS) en het kadaster.

In juni 2013 bereikten de huizenprijzen een dieptepunt. Sinds die tijd is er
sprake van een licht stijgende trend. Vergeleken met die periode vorig jaar
liggen de prijzen nu 4,6 procent hoger. Ook het aantal verkochte woningen laat
weer een stijgende lijn zien. Het kadaster meldde vorige week donderdag al dat
in de maand mei 12.827 verkochte woningen zijn geregistreerd. Dat is ruim 7
procent meer dan in mei 2014. In de eerste vijf maanden van 2015 zijn er 60.102
woningen verkocht, ruim 16 procent meer dan een jaar eerder. Dit cijfer
onderstreept nog eens het herstel in de woningmarkt, aldus CBS-hoofdeconoom
Peter Hein van Mulligen. En dat is goed voor de hele Nederlandse economie,
onderstreept hij.

Meubelverkopers en andere interieurwinkels beleefden in de eerste 3 maanden van
dit jaar het beste kwartaal sinds 2008. Overigens zijn de prijzen nog lang niet
op het niveau van net voor het uitbreken van de crisis. Ten opzichte van
augustus 2008 is het prijsniveau nog altijd 17,8 procent lager.

LANGUAGE: DUTCH; NEDERLANDS"
164107422,2015-06-23T00:00:00,De buitengewone veerkracht van Cyprus,989929004,Wegener NieuwsMedia BV,,JESSICA MAAS,,NIEUWS,,410,,"door Jessica Maas

Gaan ze het ooit terugbetalen? Dertien Cypriotische parlementariërs zijn de Bank
van Cyprus eigenlijk nog 35 miljoen euro schuldig. Een erfenis van de 'goede
oude tijd'. De tijd dat de Grieks Cyprioten op grote voet leefden. Met een groot
huis, een dikke auto en een enorme lening. De banken strooiden met geld. In
totaal staat er nu, twee jaar na de crisis, nog zo'n 27 miljard euro uit.

Dat het zo niet door kon gaan zagen  de meeste van de 800.000 eilandbewoners ook
wel in. Dat de droom  zou ontaarden in een regelrechte nachtmerrie, niet.

Cyprus werd meegesleept door de problemen in Griekenland. De socialistische
regering van Dimitri Christofias wilde  de financiële malaise niet onder ogen
zien, en maakte hem daarmee  nog groter. Eind 2012 is  Cyprus zo goed als
failliet. Zonder hulp redden ze het niet.

In maart 2013 blijven de banken zelfs tien dagen dicht. Er kan dan nog slechts
300 euro per dag uit de muur worden gehaald. De regering moet 10 miljard euro
lenen van  de eurolanden, het IMF en de Europese Centrale Bank. Tegen een hoge
prijs. De banken worden gesaneerd. Cyprioten met meer dan een ton op de bank
kunnen naar hun spaargeld fluiten. Het is de eerste keer dat particulieren in
Europa rechtstreeks meebetalen aan de crisis. Jeroen Dijsselbloem, dan net
voorzitter van de Eurogroep, maakt geen vrienden op Cyprus. De werkloosheid
stijgt naar 17 procent, van de jongeren  zit zelfs 40 procent thuis. Velen
kunnen de enorme leningen niet meer aflossen. De nachtmerrie van de Cyprioten is
compleet.

Nu, twee jaar later is Cyprus dé grote verrassing van Europa. Het eiland is
ongelofelijk snel uit de crisis geklauterd. Het verschil met Griekenland kan
niet groter zijn. De regering houdt zich keurig aan de afspraken  en Europa is
vol lof. De veerkracht van Cyprus verbaast Fiona Mullen, een vooraanstaande
econoom. ""Dit eiland heeft een roemruchte geschiedenis , het kan blijkbaar wel
tegen een stootje.""

Mullen prijst de regering van Nicos Anastasiades, die het juiste beleid heeft
gevoerd door de hand stevig op de knip te houden en een einde te maken aan de
enorme overheidsuitgaven. Met succes. In de eerste drie maanden van 2015 was
zelfs sprake van economische groei. Mullen: ""Cyprus is veranderd. Nu vragen de
Cyprioten in een restaurant zonder blikken of blozen de ober het overgebleven
eten in te pakken. Vroeger totaal ondenkbaar. Nu moet iedereen op de kleintjes
letten. Zuinig is trendy geworden.""

LANGUAGE: DUTCH; NEDERLANDS"
164107423,2015-06-23T00:00:00,GEEN KOP,989929004,Wegener NieuwsMedia BV,,,,BEURS,,191,,"AMSTERDAM - De Europese aandelenbeurzen zijn gisteren met stevige koerswinsten
gesloten. Beleggers volgden de ontwikkelingen rond de Europese top in Brussel
nauwlettend en zijn optimistisch dat spoedig een Griekse schuldendeal bereikt
kan worden. Dat leidde tot een plus van 3 procent van de AEX. De euro was 1,1388
dollar waard, tegen 1,1335 dollar bij sluiting van de beurzen in Europa op
vrijdag. De prijs van een vat Amerikaanse olie daalde 0,6 procent naar 59,28
dollar. Brentolie werd 0,7 procent goedkoper en kostte 62,65 dollar per vat. -
Volg veel meer koersen en indexen van minuut tot minuut op onze site. - NEW YORK
- De aandelenbeurzen in New York zijn gisteren met winst de handel uitgegaan.
Naast het optimisme over de voortgang in het overleg tussen Griekenland en zijn
schuldeisers werd goed nieuws over de Amerikaanse huizenmarkt naar buiten
gebracht. Ook was er veel actie aan het overnamefront. De euro was 1,1338 dollar
waard, tegen 1,1388 dollar bij sluiting van de beurzen in Europa. De prijs van
een vat Amerikaanse olie steeg 0,1 procent naar 59,68 dollar. Brentolie werd 0,4
procent duurder en kostte 62,26 dollar per vat.

LANGUAGE: DUTCH; NEDERLANDS"
164107424,2015-06-20T00:00:00,Zelfs de banken sturen starters naar Qredits,989929004,Wegener NieuwsMedia BV,,PEET VOGELS,,ECONOMIE,,373,,"door Peet Vogels

rotterdam -   Meer dan 4.000 startende ondernemingen hielp Qredits de afgelopen
vijf jaar op weg. Daarmee is de verstrekker van microkredieten het belangrijkste
alternatief voor de bank geworden. En het kan nog beter, denkt directeur Elwin
Groenevelt.

Qredits werd in 2009 opgericht om met name startende ondernemers aan
financiering te helpen. Bij de banken zijn die vaak niet welkom: te veel werk,
te lage marge en een te hoog risico op faillissement. Maar bij Qredits leeft
maar liefst 86 procent van de ondernemingen nog na drie jaar. Ze groeien zelfs
en nemen personeel aan. Qredits schrijft dat hoge percentage overlevers toe aan
de strenge selectie en aan de goede begeleiding.

30 Procent van de aanvragers valt al af, omdat ze niet eens een ondernemingsplan
hebben. Van de rest krijgt een derde een krediet. Qredits kijkt vooral naar de
ondernemersvaardigheden en de motivatie. ""Veel mensen worden ondernemer omdat ze
werkloos thuis zitten en geen baan kunnen krijgen. Het is de vraag of dat de
juiste motivatie is"", meent directeur Groenevelt.

Verder krijgen starters coaching aangeboden. Qredits heeft 600 vrijwillige
coaches tot zijn beschikking, die starters de kneepjes van het vak bijbrengen en
ze tips en trucs leren. Vooral de eerste jaren is een coach belangrijk, heeft
Groenevelt gemerkt. ""Starters hebben vaak een klein sociaal netwerk. Zo'n coach
kan dan mensen in zijn netwerk zoeken om bepaalde problemen op te lossen. En ze
zijn een klankbord. Ze kunnen een ondernemer door een moeilijke periode slepen.""

Qredits heeft inmiddels voor meer dan 100 miljoen euro aan microkredieten aan
starters verstrekt. Niet veel, als je bedenkt dat het mkb voor 3,5 miljard aan
bankkrediet heeft. ""Maar bij startende bedrijven hebben we een substantieel
marktaandeel"", zegt Groenevelt. Inmiddels krijgt Qredits zo'n 35
kredietaanvragen per dag. ""Maar dat mag best het dubbele aantal worden. Dat
kunnen we goed aan. Geld om uit te lenen is er voldoende.""

Groenevelt hoopt zo te groeien naar zo'n 100 miljoen euro per jaar. Qredits is
geen concurrent van de banken, integendeel zelfs. ""Banken verwijzen starters
door naar ons. Al mag dat wel wat vaker. En banken lenen ons ook kapitaal,
evenals pensioenfondsen.""

LANGUAGE: DUTCH; NEDERLANDS"
164107425,2015-06-20T00:00:00,GEEN KOP,989929004,Wegener NieuwsMedia BV,,,,NIEUWS,,17,,"De leennormen worden op 1 juli aangescherpt, waardoor huizenkopers gemiddeld 5
procent minder kunnen lenen

LANGUAGE: DUTCH; NEDERLANDS"
164107426,2015-06-19T00:00:00,Na juli zes weken wachten op WW,989929004,Wegener NieuwsMedia BV,,NATASJA DE GROOT,,ECONOMIE,,306,,"door Natasja de Groot

ROTTERDAM -   Wie na 1 juli werkloos wordt, moet zelf zijn inkomsten opgeven aan
het UWV, ook als er helemaal geen geld binnenkomt. Doet de werkloze dat niet,
dan krijgt hij geen uitkering.

Ook moeten mensen die na 1 juli in de WW terechtkomen zes weken wachten op hun
eerste uitkering. De uitkeringsinstantie verwacht veel vragen en klachten
hierover en zet tot eind dit jaar extra manschappen in.

""We proberen mensen die werkloos worden met brieven en allerlei campagnes hierop
attent te maken"", zegt UWV-directeur Fred Paling. Duidelijk is dat de nieuwe
regels nog geen gemeengoed zijn.

Voor nieuwe WW'ers - het gaat om zo'n 50.000 mensen per maand - geldt per 1 juli
dat zij vanaf de eerste dag van de volgende maand zelf moeten opgeven wat zij
verdienen. De betaling van de uitkering volgt dan 3 tot 10 werkdagen na de
opgave. Concreet houdt dit in dat mensen niet meer aan het eind van de maand het
geld gestort krijgen, maar pas de tweede helft van de maand erop.

Overigens blijkt uit een onderzoek dat het invullen geen makkelijk klusje is; 99
procent van de mensen maakte een fout bij het invullen. Niet op alle
salarisstrookjes staat even duidelijk aangeven wat het zogeheten sv-loon is.
Bovendien hebben sommige mensen meerdere opdrachtgevers.

Door het nieuwe systeem kan het UWV meteen controleren of de gegevens die een
WW'er opgeeft, kloppen. Voorheen deed het UWV steekproefsgewijs controles. In de
nieuwe systematiek vindt er loonverrekening plaats. Dat betekent dat van elke
euro die een WW-gerechtigde met werken verdient, hij 30 cent mag houden. Het
idee hierachter is dat het voor WW'ers weer loont om te gaan werken. Voor mensen
die nu al een WW-uitkering ontvangen, verandert er niets. De veranderingen zijn
een gevolg van de nieuwe Wet Werk en Zekerheid die deels per 1 juli ingaat.

LANGUAGE: DUTCH; NEDERLANDS"
164107427,2015-06-19T00:00:00,Ex moet sneller de eigen broek gaan ophouden,989929004,Wegener NieuwsMedia BV,,DEBORAH JONGEJAN,,NIEUWS,,449,,"door Deborah Jongejan

Den Haag -  Ex-partners moeten hun eigen broek gaan ophouden. De
partneralimentatie gaat omlaag en hoeft maximaal vijf jaar betaald te worden in
plaats van twaalf jaar. Het huidige systeem is achterhaald en oneerlijk, vindt
een Kamermeerderheid van VVD, PvdA en D66.

De drie partijen sturen vandaag hun langverwachte wetsvoorstel naar de Raad van
State. Nu moeten -  meestal - mannen hun ex-vrouw vaak twaalf jaar lang
onderhouden. Dat wordt ingekort naar de helft van het aantal jaren dat de
partners getrouwd waren, met een maximum van vijf jaar. De huidige wet is
gebaseerd op de gedachte dat mannen voor vrouwen moeten zorgen, maar VVD, PvdA
en D66 vinden dat niet meer van deze tijd. ""Partneralimentatie zou veel meer een
vangnet moeten zijn met als doel terugkeren op de arbeidsmarkt"", zegt
VVD-Kamerlid Foort van Oosten. ""Het is heel normaal dat je op enig moment je
eigen broek op kunt houden.""

Traditioneel huwelijk

Er worden uitzonderingen gemaakt voor 'traditionele' huwelijken: de ex-partner
die langer dan vijftien jaar gehuwd was en tien jaar of korter voor haar
AOW-leeftijd zit, houdt langer recht op alimentatie. Nog een uitzondering:
mannen of vrouwen met jonge kinderen krijgen partneralimentatie tot het jongste
kind twaalf jaar is.

Verder gaat flink het mes in het huidige recht. Als een huwelijk korter dan drie
jaar heeft geduurd, hoeft er voortaan geen partneralimentatie meer betaald te
worden. De alimentatie loopt daarentegen door als een ex een nieuwe partner
krijgt, omdat dit niet van invloed is op  de zoektocht naar werk.

Ook de hoogte van de alimentatie gaat omlaag. Nu is het uitgangspunt dat de
ex-partner hetzelfde welvaartsniveau behoudt als tijdens het huwelijk. PvdA'er
Jeroen Recourt: ""Het gevolg hiervan is dat degene die moet betalen in de
praktijk soms zwaar onder dat niveau komt te zitten. We hebben daar veel
schrijnende verhalen over gehoord.""

Straks wordt de hoogte gebaseerd op de oorspronkelijke uitgangspositie van de ex
die recht heeft op alimentatie. Bovendien daalt  het bedrag geleidelijk, omdat
het niet meer wordt aangepast aan de inflatie.

Bestaande alimentatieregelingen worden niet aangepast wanneer het parlement het
wetsvoorstel heeft aangenomen. Recourt: ""Dat zou onrechtvaardig zijn. Mensen
hebben bijvoorbeeld een hypotheek gekregen op basis van partneralimentatie, als
je dat ineens weghaalt ontstaan er grote problemen."" Wendy Bosch, oprichter van
een stichting voor gescheiden vrouwen, vindt het positief als vrouwen worden
aangespoord sneller hun leven op te pakken. ""Ik denk dat een ex die uit is op
veel geld altijd een draak zal zijn en dat een man die niet wil betalen, blijft
weigeren.""

LANGUAGE: DUTCH; NEDERLANDS"
164107428,2015-06-19T00:00:00,Kater Argentijnse bankroet duurt al jaren,989929004,Wegener NieuwsMedia BV,,REMI LEHMANN,,NIEUWS,,365,,"door onze correspondent

Remi Lehmann

Buenos Aires -    ""Laten we de koe bij de horens vatten: Argentinië stopt de
betaling van haar buitenlandse schuld."" Onder oorverdovend applaus van het
parlement kondigt president Adolfo Rodríguez Saá op 23 december 2001 het
failliet van zijn land aan. De recordschuld van bijna 100 miljard dollar was
onbetaalbaar geworden.

In het centrum van Buenos Aires zijn dan al weken veldslagen tussen de politie
en demonstranten aan de gang. Daarbij vallen doden en gewonden. De burgers zijn
de jarenlange recessie zat. De vorige president is weggejaagd, maar de problemen
bleven. Spaarders mogen nog maar 250 peso/dollar per week opnemen. Maar al snel
wordt de koppeling tussen de dollar en de Argentijnse peso losgelaten. Door de
devaluatie van 40 procent zien spaarders hun tegoeden verdampen. Ze slaan op
potten en pannen voor de banken: ""Dieven! Oplichters!""

In een land waarin cash koning is, ontstaat een acuut geldtekort, waardoor
vooral kleine ondernemers failliet gaan. Noodgedwongen verkopen velen hun huis
of auto. Anderen willen weg. Voor de Spaanse en Amerikaanse ambassades staan
rijen.

De meeste Argentijnen hebben die luxe niet. Een half jaar na het faillissement
leeft 53 procent van de bevolking onder de armoedegrens. Supermarkten worden
regelmatig geplunderd.  De allerarmsten struinen door de straten op zoek naar
karton dat ze verkopen aan recyclecentra. Vanaf 2003 gaat het wat beter. Met
schuldeisers wordt onderhandeld over terugbetaling. Argentijnse boeren dragen
bij aan het herstel door soja te verbouwen. Het lucratieve gewas levert de
fiscus flinke meevallers op waarmee de schuld wat wordt afgelost en de economie
gestimuleerd. Hierdoor groeit de Argentijnse economie tussen 2004 en 2014
gemiddeld met 4,4 procent per jaar. De armoede is gehalveerd en werkloosheid is
gedaald. Anno 2015 vecht de regering nog steeds tegen hedgefondsen die
terugbetaling van de schuld eisen. Ook de gewone Argentijn merkt dat: de
infrastructuur is verpauperd, leningen zijn peperduur en de lokale munt verliest
jaarlijks 25 procent aan waarde. Het hebben van een schuld is zó gewoon, dat
zelfs boodschappen in termijnen kunnen worden betaald.

LANGUAGE: DUTCH; NEDERLANDS"
164107429,2015-06-19T00:00:00,"6,5",989929004,Wegener NieuwsMedia BV,,,,BEURS,,24,,"Het percentage werkloosheid onder mensen van 45 jaar en ouder is opgelopen tot
6,5 procent. Dat was gemiddeld de afgelopen tien jaar nog 4 procent.

LANGUAGE: DUTCH; NEDERLANDS"
164107430,2015-06-19T00:00:00,Vrouw slaat slag op de arbeidsmarkt,989929004,Wegener NieuwsMedia BV,,PEET VOGELS,,BEURS,,244,,"door Peet Vogels

DEN HAAG -   Vrouwen presteren beter op school dan mannen. Dat geldt inmiddels
ook voor de arbeidsmarkt, constateert het Centraal Bureau voor de Statistiek
(CBS). Het afgelopen jaar kregen vijf keer zoveel vrouwen een baan als mannen.

De totale werkloosheid daalde afgelopen maand tot 619.000 werklozen. Maar de
verdeling is scheef. Vooral jongeren profiteren van de aantrekkende economie,
zegt CBS-hoofdeconoom Peter Hein van Mulligen. ""De jeugdwerkloosheid is al een
tijdje aan het dalen. Daar profiteren vooral vrouwen van. En niet alleen in
kleine baantjes. Bij banen van twaalf uur of meer in de week steeg het aantal
werkende vrouwen met 20.000 het afgelopen jaar. Terwijl er 4.000 meer jonge
mannen aan het werk kwamen."" ""De vrouwen zijn tegenwoordig veel beter opgeleid
dan vroeger. En ze willen ook meer werken"", geeft Van Mulligen als verklaring
voor de toegenomen arbeidsparticipatie van vrouwen. ""Onder oudere generaties zie
je meer vrouwen die niet werken of alleen kleine baantjes hebben.""

De jeugdwerkloosheid is al een tijdje aan het dalen, maar bij ouderen blijft
werkloosheid hardnekkig. ""Boven de 45 is 6,5 procent werkloos. Gemiddeld was de
afgelopen tien jaar de werkloosheid 4 procent onder deze groep."" En verbetering
zal er niet snel komen, vreest Van Mulligen. ""Jongeren profiteren het eerst van
een aantrekkende economie. Oudere werklozen komen pas aan het werk als de
arbeidsmarkt echt aantrekt. Dat duurt nog even.""

LANGUAGE: DUTCH; NEDERLANDS"
164107431,2015-06-19T00:00:00,Banenmachine kabinet is een 'machientje',989929004,Wegener NieuwsMedia BV,,LAURENS KOK,,BEURS,,508,,"Op Prinsjesdag beloofde Rutte via het nieuwe belastingstelsel 100.000 banen. Dat
valt tegen. - VVD en PvdA hebben hun ambities flink omlaag geschroefd

door Laurens Kok

Den Haag -   Nu de plannen er liggen, blijkt dat er hooguit 60.000 nieuwe banen
komen. Mogelijk zelfs maar 35.000. Daarmee lijken coalitiepartijen VVD en PvdA
hun ambities flink omlaag te hebben geschroefd.

Het hele idee achter de belastinghervorming was ontstaan uit de gedachte dat het
stelsel niet alleen te ingewikkeld was maar ook banengroei belemmerde, vanwege
de relatief hoge belasting op arbeid. Juist in een tijd van hoge werkloosheid
was het daarom nodig de banenmachine aan te zwengelen, was de boodschap van
premier Mark Rutte.

Ondanks de vijf miljard euro die het kabinet nu tegen de belastinghervorming aan
smijt, wordt die belofte niet nagekomen. Als de hervorming beperkt blijft tot
wat aanpassingen in de inkomstenbelasting, in coalitiekringen ook wel de
'basisvariant' genoemd, dan levert die verandering op termijn 35.000 banen op.
Voor het begrip: dat zou dan neerkomen op bijna 143.000 euro per nieuwe baan.

Slaagt de coalitie erin de oppositie mee te krijgen met veel verder gaande
wijzigingen, bijvoorbeeld door het grotendeels schrappen van het lage btw-tarief
(behalve voor levensmiddelen), dan levert dat nog eens 25.000 extra
arbeidsplaatsen op. Opgeteld komen de regeringspartijen VVD en PvdA met die
60.000 banen lang niet in de buurt van de beloofde 100.000.

Bronnen in de coalitie voeren verzachtende omstandigheden aan. Het getal is
lager uitgekomen omdat het kabinet rekening moest houden met wensen van
verschillende partijen. Zo lag er de eis van onder meer de PvdA dat niemand erop
achteruit mocht gaan, ook ouderen en uitkeringsgerechtigden niet. Het geld om
die groepen te compenseren remde volgens het gebruikte rekenmodel van het
Centraal Planbureau (CPB) de beoogde banengroei. Een PvdA'er reageert laconiek.
""Tja, als je uitkeringen verlaagt, dan levert dat volgens het CPB nog meer banen
op. Maar dat doen we natuurlijk niet.""

Achteraf lijkt het kabinet spijt te hebben met het aantal van 100.000 banen te
hebben geschermd. Vorig jaar al moest staatssecretaris Eric Wiebes erkennen dat
het getal een 'grove schatting' was, gebaseerd op de 'spoorboekjes' van het CPB.
Inmiddels heeft Financiën zich voorgenomen nooit meer met zoveel bravoure
getallen te noemen.

Daarmee is de kous echter nog niet af. D66 wil het kabinet graag aan de belofte
van 100.000 banen houden. De partij mist net als GroenLinks bovendien
vergroening in de plannen.

De coalitie onderhandelt vanaf volgende week donderdag, een dag na het debat,
verder met D66, GroenLinks, ChristenUnie en SGP verder achter gesloten deuren.
Tijdens het overleg dat het kabinet woensdagavond had met de leiders van de
oppositiepartijen, heeft premier Rutte ze allemaal op de man af gevraagd of ze
bereid waren 'serieus en in vertrouwen door te praten tot er een akkoord is'.
CDA-leider Sybrand Buma zei als enige 'nee': hij wil zijn handen vrij houden in
de Tweede Kamer.

LANGUAGE: DUTCH; NEDERLANDS"
164107432,2015-06-18T00:00:00,Vijftien maanden cel voor frauderende ex-ambtenaar Tiel,989929004,Wegener NieuwsMedia BV,,,,REGIO,,245,,"ARNHEM/tiel -  Een 38-jarige voormalige ambtenaar bij de gemeente Tiel is
gisteren in hoger beroep veroordeeld tot een gevangenisstraf van anderhalf jaar
waarvan drie maanden voorwaardelijk voor het oplichten van de gemeente Tiel en
buurgemeenten voor in totaal bijna zeven ton. De schade moet ze vergoeden.

De rechtbank legde de vrouw vorig jaar nog twee jaar cel op plus drie maanden
voorwaardelijk. Voor het gerechtshof gaf de vrouw twee weken geleden voor het
eerst openheid van zaken. Daaruit bleek dat ze niet de initiatiefnemer was voor
de fraude, maar door anderen werd aangestuurd. De vrouw die in Amsterdam woont
en in Tiel gedetacheerd was, handelde als werkcoach rekeningen af voor
werkgelegenheidstrajecten. Ze voerde valse facturen in het digitale systeem van
de gemeente Tiel in. Werkzaamheden die daaraan verbonden waren werden door de
diverse (fictieve) bedrijven die werden opgevoerd nooit verricht. Ze voerde
cliënten op die al waren uitgeschreven en bedrijven die niet meer stonden
ingeschreven bij de Kamer van Koophandel.

Ook andere betrokkenen, afkomstig uit onder meer Den Haag, zijn gisteren
veroordeeld  tot gevangenisstraffen die oplopen tot achttien maanden waarvan
drie voorwaardelijk. Ook zijn er werkstraffen opgelegd.

De vrouw en haar mededaders moeten de schade vergoeden. Het hof heeft
vorderingen van de gemeenten Tiel (458.000 euro), West Maas en Waal (54.000
euro), Neder-Betuwe (97.000 euro) en Neerijnen (44.000 euro) toegewezen.

LANGUAGE: DUTCH; NEDERLANDS"
164107433,2015-06-18T00:00:00,Amsterdam is minder duur,989929004,Wegener NieuwsMedia BV,,LEO ROGGEVEEN,,ECONOMIE,,536,,"Luanda (Angola) is voor expats de duurste stad - Het leven is peperduur in de
Angolese hoofdstad Luanda. Amsterdam wordt juist goedkoper, mede door de euro.

door Leo Roggeveen

Amstelveen -   Amsterdam is beduidend goedkoper geworden voor expats - personeel
van internationaal opererende bedrijven. De hoofdstad duikelde afgelopen jaar
van plek 39 op de wereldlijst van duurste steden naar de 69e plaats.

Dat blijkt uit het 21e 'Cost of Living'-onderzoek van HR-dienstverlener Mercer.
In het onderzoek zijn de kosten van 207 (wereld)steden met elkaar vergeleken.
Luanda, de hoofdstad van booming Angola is de duurste plek om te wonen. Wie met
zijn buitenlandse personeel goedkoop wil gaan zitten doet er verstandig aan om
te kiezen voor Bishkek in Kirgizië. Daar is het levensonderhoud het goedkoopst.

Tweekamerappartement

De onderzoekers vergeleken de lokale prijzen van meer dan tweehonderd goederen
en diensten, zoals woonkosten, vervoer, voeding, kleding, huishoudelijke
goederen en entertainment. Zo kost een tweekamerappartement in Amsterdam rond de
2.150 euro per maand, terwijl dat in het peperdure Luanda bijna 6.000 euro is.

De reden dat Amsterdam is gezakt op de ranglijst, komt vooral door de goedkopere
euro. Dat betekent dus ook dat andere Nederlandse steden met veel expats, zoals
Rotterdam (haven en aanverwante industrie) en Den Haag (personeel van ambassades
en VN-organisaties), ook aantrekkelijker zijn geworden. Ook andere West-Europese
steden profiteren van de recente koersdaling ten opzichte van de dollar. Parijs
(46), Wenen (56) en Rome (59) dalen met respectievelijk 19, 24 en 28 plaatsen.
Ook de Duitse steden München (87), Frankfurt (98) en Berlijn (106) dalen
significant. Londen met het Britse pond profiteert niet.

Los van het Afrikaanse Luanda zijn het vooral Aziatische en Europese (lees:
Zwitserse) steden die de lijst met duurste steden domineren. Hongkong staat op
de tweede plaats, gevolgd door Zürich (3), Singapore (4) en Genève (5).

Luanda is volgens Ellen van Arenthals, consultant bij Mercer, zo extreem duur
voor expats omdat er veel goederen geïmporteerd moeten worden en er veel
geïnvesteerd moet worden in de veiligheid van buitenlands personeel.

Zwitserland

De goedkoopste steden zijn Bishkek (Kirgizië, 207), Windhoek (Namibië, 206) en
Karachi (Pakistan, 205).

Vreemde valuta zorgen voor hoge (extra) kosten voor de multinationals.
Valutaschommelingen door economische en politieke onrust zorgen ervoor dat het
totale kostenplaatje van expatpakketten flink kan toenemen. Ook instabiliteit op
de woningmarkt en de inflatie zorgen ervoor dat de kosten van internationaal
zakendoen beduidend toenemen.

Het onderzoek van Mercer helpt multinationals en overheden bij het vaststellen
van de arbeidsvoorwaarden van expats. Het onderzoek neemt New York als basis en
vergelijkt daar andere steden mee. Valutaschommelingen worden vergeleken met de
Amerikaanse dollar. Zwitserland is momenteel een van de duurste locaties voor
expats door de sterke positie van de Zwitserse frank ten opzichte van de euro.
Ook het Verenigd Koninkrijk profiteert niet van het goedkope euro-effect. Londen
blijft staan op de 12e plaats; Aberdeen (82) en Birmingham (80) stijgen op de
lijst.

LANGUAGE: DUTCH; NEDERLANDS"
164107434,2015-06-18T00:00:00,'Familie helpt als een kind ziek is',989929004,Wegener NieuwsMedia BV,,,,NIEUWS,,227,,"Elisavet Papparigopoulou (69), voormalig arts:

""Van nog minder leven? Hoe dan? Mijn pensioen is de afgelopen vijf jaar gekort
van 2.500 naar 1.000 euro per maand. Alle bonussen zijn weg. Ik heb twee
kinderen. Mijn zoon was kok, anderhalf jaar geleden verloor hij zijn baan. De
man van mijn dochter is ook werkloos. Zij hebben twee kinderen. Allemaal help ik
ze van mijn duizend euro. Mijn hulp in de huishouding heb ik onlangs moeten
ontslaan. En die had ik niet als luxe - ik heb het gewoon te druk. Mijn hele
leven heb ik keihard gewerkt, liet me niet omkopen als andere artsen. Nu worstel
ik om rond te komen. Ik heb niet op Tsipras gestemd. Maar hij doet het geweldig.
De geldschieters mogen vragen wat ze willen. De vorige regering kroop voor ze,
Tsipras blijft staan. Dat maakt het verschil. Ik hoop op een akkoord, maar we
hoeven ze hun zin niet te geven.

Sinds de val in 1974 van het kolonelsregime, werden we steeds meer onderdeel van
Europa. Natuurlijk zijn daarna dingen fout gegaan. We hebben te veel geleend en
uitgegeven. Maar Duitsland is ons ook nog miljarden schuldig vanwege de Tweede
Wereldoorlog. Daarop wachten we nog. Weet u, Europa, dat is een familie. En
familie komt te hulp als een van de kinderen ziek is. Als dit onze familie is,
dan hoeven we hem niet. Griekenland is vier keer eerder failliet gegaan. Ook nu
zullen we overleven.""

LANGUAGE: DUTCH; NEDERLANDS"
164107435,2015-06-18T00:00:00,GEEN KOP,989929004,Wegener NieuwsMedia BV,,,,NIEUWS,,24,,"'Een btw-verlaging zou veel meer opleveren voor consumptie en werkgelegenheid
dan een aanpassing van de inkomstenbelasting'

Detailhandel Nederland

LANGUAGE: DUTCH; NEDERLANDS"
164107436,2015-06-17T00:00:00,@redactie,989929004,Wegener NieuwsMedia BV,,,,OPINIE,,247,,"Brieven van maximaal 150 woorden richten aan redactie.discussie @gelderlander.nl

Roken op terras

Hierbij wil ik reageren op het artikel 'Zelfs op het terras, sigaret niet
welkom', in De Gelderlander van maandag 15 juni.

De niet-rokers hebben de wel-rokers overal naar buiten gewerkt, met alle
respect.

Maar om nu het roken buiten op een terrasje ook nog te gaan verbieden? Hoe gek
kun je het bedacht krijgen.

Daarom mijn advies aan de niet-rokers: ga dan ook met mooi weer lekker binnen
zitten en vooral de deur goed dichthouden, dan blijven de wel-rokers wel buiten
ook met slecht weer! Hebben we eenn deal?

Jac van Roij

Vianen

Helderzienden

Uitkeringsinstantie UWV vergoedt al jarenlang opleidingen tot helderziende.
Sinds 2008 hebben tientallen werkloze 50-plussers een opleiding gevolgd bij
Stichting Paradidakt in Zoetermeer. Het kost de belastingbetaler 1.000 euro per
cursus. Weggegooid geld want de toekomst is mijns inziens niet voorspelbaar.
Maar het is ook zeer gevaarlijk voor de 'zwakkere' medemens, die hiervoor
vatbaar is. Men gaat zijn/haar leven volledig inrichten, handelingen uitvoeren
et cetera, zoals het voorspeld wordt. Hierdoor kunnen zéér gevaarlijke situaties
ontstaan. De enigen die hierbij baat hebben, zijn het UWV (minder werklozen),
Paradidakt (cursusgeld en de ontvangsten van de bellijn) en de exploitanten van
de bellijn. De cursisten moeten maar afwachten of zij voldoende 'slachtoffers'
kunnen bereiken. UWV schaam je!

Peter de Jonge

Mill

LANGUAGE: DUTCH; NEDERLANDS"
164107437,2015-06-17T00:00:00,stavanger - Statoil schrapt meer banen vanwege lagere olieprijs,989929004,Wegener NieuwsMedia BV,,,,ECONOMIE,,152,,"Het Noorse staatsoliebedrijf Statoil schrapt de komende anderhalf jaar tussen de
1.100 en 1.500 banen. Daarnaast komen ruim vijfhonderd plekken voor externe
adviseurs te vervallen.

De ingreep hangt samen met de ontwikkeling van de olieprijs, die na de stevige
daling vanaf medio vorig jaar nog geen tekenen van herstel vertoont. De top van
Statoil zegt de maatregelen te betreuren, maar stelt dat die noodzakelijk zijn
om concurrerend te kunnen blijven werken.

Sinds eind 2013 zijn bij Statoil al ruim 2.300 arbeidsplaatsen verdwenen. Dat
ging tot dusver op vrijwillige basis. Het bedrijf hoopt ook deze nieuwe
bezuinigingsronde door te komen zonder gedwongen ontslagen.

Oliemaatschappijen en hun toeleveranciers snijden momenteel op grote schaal in
hun onderzoeksbudgetten en ook in hun personeelsbestand. De prijs van ruwe olie
is sinds medio 2014 bijna gehalveerd, doordat OPEC de oliekraan wijd openhoudt.

LANGUAGE: DUTCH; NEDERLANDS"
164107438,2015-06-17T00:00:00,den haag - Bonden willen einde aan uitbuiting arbeidsmigranten via zorgpremies,989929004,Wegener NieuwsMedia BV,,,,ECONOMIE,,144,,"Uitzendbureaus, werkgevers en verzekeraars dwingen arbeidsmigranten tot het
betalen van veel te hoge premies voor hun zorgverzekering, waarvan een deel via
een constructie weer terechtkomt bij de werkgevers. Die besparen op deze manier
miljoenen op de lonen van de buitenlandse werknemers.

Dat stellen de vakbonden CNV, FNV en VCP. In een gezamenlijke brief aan minister
Lodewijk Asscher (Sociale Zaken en Werkgelegenheid) roepen ze hem op snel een
einde te maken aan deze volgens CNV-voorzitter Maurice Limmen 'pure vorm van
uitbuiting'. ""Daarnaast zorgt het voor valse concurrentie op de arbeidsmarkt"",
zegt FNV-bestuurder Gijs van Dijk.

De vakbonden hebben vorig jaar de 'verkapte loonsverlaging' al eens aangekaart.
Maar volgens de bonden komt het nog steeds voor. Ze willen dat Asscher met een
algeheel verbod komt op deze zogenoemde payback-constructies.

LANGUAGE: DUTCH; NEDERLANDS"
164107439,2015-06-17T00:00:00,den haag - 'Krimp in de zorg houdt aan',989929004,Wegener NieuwsMedia BV,,,,NIEUWS,,74,,"De komende twee jaar neemt de werkgelegenheid in de zorg naar verwachting met
nog eens 27.000 banen af. Dat voorspelt uitkeringsinstantie UWV. De krimp komt
voor het overgrote deel voor rekening van de verpleging, verzorging en
thuiszorg. In de afgelopen drie jaar raakten al 22.000 werknemers in de zorg hun
baan kwijt. Vanaf 2017 komen er 'voorzichtig' weer banen bij, met name in de
thuiszorg, verwacht UWV. Dat komt vooral door de vergrijzing.

LANGUAGE: DUTCH; NEDERLANDS"
164107440,2015-06-16T00:00:00,Samen werkt beter!,989929004,Wegener NieuwsMedia BV,,PIET WANROOIJ,,OPINIE,,708,,"Opinie Pleidooi voor intensieve regionale samenwerking - De regio heeft
innovatieve bedrijven, moderne ziekenhuizen, is een econo- mische en culturele
hotspot. Toch oogt ze flets.

door Piet Wanrooij

In het Knooppunt Arnhem-Nijmegen (KAN) werd in goede tijden flink samengewerkt.
De laatste jaren brokkelt het helaas af en dat is killing voor onze regio.

De regio heeft vandaag een flets profiel, er zijn onvoldoende grote bedrijven
die de rest meetrekken en projecten die de regio smoel moeten geven, komen niet
van de grond.

In een open netwerkeconomie, waarin de gevoeligheid voor de (inter)nationale
conjunctuur toeneemt, hebben de steden een krachtige regio nodig. Arnhem en
Nijmegen mag kiezen voor de rol van centrumsteden, die zich meer gaan inzetten
als als aanjager van de regionale economie. De regio Arnhem-Nijmegen herbergt
innovatieve bedrijven, vooruitstrevende universiteiten, moderne ziekenhuizen,
health, energie- en milieutechnologie en de top van de haute couture. De regio
is een economische en culturele hot spot. Met de ommelanden, die sterk zijn in
onder meer de maakindustrie, agro business, toerisme en logistiek kan Gelderland
uitgroeien als een krachtige regio in Europa. Met onze Gelderse infrastructuur
(Rijn, Waal, Betuwelijn en 'driebaans' A15) hebben we de rol als het
'Panamakanaal' in West-Europa. We zijn als samenwerkingsverband van veel
gemeenten in een groot maar samenhangend gebied rondom Arnhem en Nijmegen een
kansrijke regio, die zeker mee kan tellen in Europa.

Zeker nu onze economische motor haperingen vertoont. Het loopt wat stroef in
onze regio. Economie en werkgelegenheid blijven achter. Er is nog te veel
uitgeefbare grond aan bedrijfsterrein. De leegstand van kantoren en winkels is
een doorn in het oog. Het vestigingsklimaat in onze regio kan wel een push
gebruiken. Zie daar de rol van onze grote steden, zij worden erkend als motoren
van de economie doordat zij een grote concentratie van vele verschillende
functies hebben. Een grote diversiteit aan mensen, bedrijven en het brede aanbod
aan voorzieningen zorgt voor een aantrekkelijke sociale, culturele en
economische mix.

Strategie

Arnhem en Nijmegen kunnen het niet alleen! Zij zijn niet in staat om zelfstandig
de randvoorwaarden voor een bloeiende, lokale economie te creëren. De beste
strategie in een netwerkeconomie is het versterken van de regionale
samenwerking. De regio is wat mij betreft een vast geografisch gebied,
vergelijkbaar met het KAN maar mag variëren al naar gelang het vraagstuk.
Logistiek leent zich daar bijvoorbeeld voor, van Acherhoek tot aan de het
Rivierengebied. Met een frisse regie vanuit het provinciebestuur. Versterk wat
al sterk is en ga verder met elkaar en voor elkaar.

Daarbij zal niet elke vorm van bedrijvigheid nog op elke locatie passen,
waardoor elders vervangende ruimte ('schuifruimte') nodig is. Door goede
samenwerking met de omringende gemeenten is het dan toch mogelijk alle typen
werkgelegenheid in de eigen regio te behouden. Stimuleer (sociaal)
ondernemerschap. Investeer in een goede aansluiting van het onderwijs op de
arbeidsmarkt. Bouw aan een aantrekkelijk vestigingsklimaat, zet in op
regiomarketing en acquisitie in binnen- en buitenland. Maar steun ook het
midden- en kleinbedrijf, er zijn nog te veel onbenutte mogelijkheden.

Mijn oproep is vooral een pleidooi voor intensieve samenwerking van Arnhem en
Nijmegen met het aantrekkelijke ommeland. Ga op korte termijn gesprekken met de
regio aan, uitmondend in een bestuurlijk akkoord en een blijvende samenwerking.
Zet vervolgens met elkaar en de provincie Gelderland in op een ambitieuze
uitvoeringsagenda en durf daarin grensontkennend te zijn. Betrek zo nodig Tiel
bij de ambities op logistiek vlak. Of Wageningen, met zijn agribusiness vanuit
de Betuwe.

Met het akkoord en door uitvoering te geven aan de agenda wil onze regio een
krachtige positie in de top van de Europese kennisregio's verwerven. Dat is goed
voor onze regio en voor de inwoners en ondernemers. Denk aan de banen die het op
kan leveren de komende jaren!

We zijn geen eiland, maar een schakel met andere metropoolregio's zoals
Eindhoven en Nord-Rhein Westfalen.

Kortom: samen werkt beter!

Piet Wanrooij is Statenlid namens de PvdA Gelderland.

LANGUAGE: DUTCH; NEDERLANDS"
164107441,2015-06-16T00:00:00,De lezer maakt zijn eigen pagina,989929004,Wegener NieuwsMedia BV,,,,AC,,233,,"Heeft u iets bijzonders meegemaakt? Wilt u een compliment uitdelen omdat u
verrast bent door een onverwacht gebaar? Schreef u een gedicht of kort verhaal?
Heeft u een mooie of grappige foto gemaakt? U kunt het kwijt op Mijn
Gelderlander. Dat is de pagina vóór, maar vooral ook dóór lezers.

Vertrouwd

U vindt er straks vertrouwde rubrieken terug: de foto's van 'Onder Ons' , uw
vragen en oproepen van 'Mensenwensen', de 'Foto van de week'. Maar Mijn
Gelderlander is meer.

Mijn baby

Kom maar op met de foto van de pasgeborene, en vertel er kort iets bij. Viel
vader flauw bij de geboorte? Ligt het voetbaltenue al klaar?

Top!

Super, die buurjongen die het loon van zijn krantenwijk schonk aan Nepal. Of de
buurvrouw die vrijwilligerswerk doet. Oma die 90 is geworden, je vriend die zijn
vrachtwagenrijbewijs haalde: een felicitatie waard! Je bruiloft mag ook. En
weer: vertel er iets bij. Over het aanzoek, het feest.

Niet leuk

Wellicht wilt u iets minder fijns delen. Hebt u iemand verloren? Worstelt u met
plotselinge werkloosheid?

Tips

Zit u met een praktisch probleem, of met een dilemma bij bijvoorbeeld het
opvoeden van uw kind?

Verrassing

Gek: papa heeft plots geen baard meer. Stuur de foto vóór en na. De kinderen
brachten een ontbijtje op bed en het werd een zooitje.

Stuur uw inzending naar mijngelderlander@gelderlander.nl Alle 'spelregels' leest
u op http://dg.nl/spelregels.

LANGUAGE: DUTCH; NEDERLANDS"
164107442,2015-06-16T00:00:00,Slimste stad ter wereld is niet perfect,989929004,Wegener NieuwsMedia BV,,KARLIJN VAN HOUWELINGEN,,ECONOMIE,,1312,,"Het Zuid-Koreaanse Songdo is een futuristische, gloednieuwe slimme stad. Hoe is
het om daar te leven? - Nieuwe Zuid-Koreaanse stad zit vol technologische
slimmigheden

door Karlijn van Houwelingen

Als de Koreaanse huismoeder Jini Kim van haar vuilnis af wil, hoeft ze niet
buiten haar flat in Songdo te komen. Ze opent een wasmachinedeurtje in de wand,
legt haar afvalzak in de dikke pijp daarachter en... zoef! Het huisvuil wordt
weggezogen om via een ondergronds tunnelstelsel bij de afvalverwerking aan de
andere kant van Songdo uit te komen.

""Het maakt mijn leven echt makkelijker"", vindt Kim. Bovendien, vertelt ze,
rijden in haar stad geen vuilnistrucks die de kinderen Kim omver zouden kunnen
rijden, verkeersopstoppingen veroorzaken en de lucht vervuilen. ""Een groot
voordeel, toch?""

Op de opvallend lege, vuilnismanloze zesbaanswegen van Songdo stomen de Kia's en
Hyundais lekker door. Dat was 15 jaar en 35 miljard dollar geleden wel anders:
waar nu Songdo ligt, was toen niets anders dan water en zeebodem.

Nadat Zuid-Korea had besloten dat het vlakbij het vliegveld van metropool
Incheon een stad wilde bouwen waar buitenlandse investeerders geen nee tegen
konden zeggen, is 53 vierkante kilometer land gewonnen en Songdo uit de zeeklei
gestampt.

Steriel

Het is een wat steriele stad geworden, waar alles recht en ruim is. De glazen
wolkenkrabbers doen in combinatie met een rondvaartboot op een zorgvuldig
afgepast riviertje met betonnen beschoeiing wat surrealistisch aan. Met een
vleugje Venetië (water) en Parijs (brede boulevards), een snufje Sydney (een
Opera House) en een flinke scheut New York (Central Park) is deze stad gebouwd
volgens hét recept voor een prettige leefomgeving. Althans, dat is wat de
architecten van de Amerikaanse projectontwikkelaar Gale in gedachten hadden toen
ze het hart van Songdo ontwierpen: een stad waar multinationals hun werknemers
graag naartoe verhuizen. ""We hebben de succesvolle elementen overgenomen van de
mooiste steden ter wereld, omdat we hier heel snel moesten bouwen"", vertelt
Scott Summers van Gale op de bovenste verdieping van de NEATT-toren, het hoogste
gebouw van Korea.

Stadsproblemen

De wereldwijde financiële crisis heeft tot jaren vertraging geleid en pas in
2022 is Songdo echt af. Beneden ligt het kilometers grote park dat Koreanen nu
al zo waarderen, gewend aan beton als ze zijn. Vandaag kronkelen sliertjes
triatleten over de paden. ""Alles draait hier om kwaliteit van leven"", legt
collega Jonathan Thorpe uit.

Als Songdo af is, wordt waar mogelijk dan ook technologie ingezet om de steeds
terugkerende stadsproblemen op te lossen. De enorme afvalproductie en het
gigantische energieverbruik van uitdijende steden bijvoorbeeld, de
verkeersopstoppingen, de luchtvervuiling en de criminaliteit. Songdo heeft
overal ingebouwde sensoren en camera's, die helpen om dat allemaal zo veel
mogelijk uit te bannen.

Ongelukken, branden, overvallen en vreemde stoffen in de lucht of het water
kunnen snel opgemerkt worden in het dag en nacht bemande Operation Center in de
NEATT-toren, die net als veel kantoren hier zo duurzaam mogelijk is gebouwd.
""Onze technologie gaat niet verder dan die van anderen"", zegt woordvoerder Yoona
Chu van het stadsbestuur. ""Het revolutionaire is dat we alles bij elkaar
brengen.""

Heel handig

In Songdo is zelfs gefantaseerd over het combineren van camera's die
nummerplaten herkennen en de digitale aansturing van de verwarming in woningen.
Het moet mogelijk zijn de verwarming te activeren zodra zo'n camera registreert
dat de auto van de huiseigenaar de stad binnenrijdt.

Jini Kim gebruikt een voorzichtige voorloper van zo'n systeem. Ze lacht schalks.
""Als de auto van mijn man het terrein van onze flat oprijdt, gaat in huis een
alarmpje af. Heel handig, dan kan ik snel mijn schort voordoen en héél druk
lijken in de keuken.""

Op een 'wallpad' in haar huis zijn naast gegevens over energieverbruik en het
gewicht van de bewoners ook de camera's op de speelplaats om de hoek uit te
lezen. Er wordt een archief aangelegd met beelden van iedereen die voor de deur
staat als de Kims niet thuis zijn.

Als ze in een verloren halfuurtje Engels willen leren van een leraar in Amerika
of een adviesgesprek willen voeren met een plastisch chirurg, kan dat via het
'telepresence'-systeem op een tvscherm met camera in de woonkamer.

Te koud of donker om buiten te spelen? Een potje zwaardvechten met je vriendjes
kan bij de familie Kim gewoon via die tv. ""Makkelijk"", vindt moeder Jini. ""Want
dan hoef ik ook niet te zorgen dat het huis schoon is omdat er bezoek komt. Ook
fijn: ik krijg op de wallpad een melding als er een pakket voor me is bezorgd
terwijl ik weg was. Dat kan ik dan ophalen in de speciale bezorgruimte bij de
hoofdingang.""

Veel belangstelling

Gemeentes en projectontwikkelaars uit de hele wereld komen naar Songdo om de
'stad van de toekomst' te zien. Jung Ji Won van Ulife Solutions, het bedrijf
achter alle snufjes in huis, bereidt die bezoeken vaak voor. ""In
sciencefictionfilms communiceren mensen altijd via beeldschermen, daarom vinden
ze het cool om zoiets te hebben in hun stad"", vermoedt zij.

En dat terwijl ze moeite moet doen om de bewoners van Songdo zover te krijgen
dat ze het beeldscherm zo veel gaan gebruiken als Jini Kim. ""Veel mensen voelen
zich ongemakkelijk bij videocontact.""

Maar smart cities zijn hot, weet de Israëlische hoogleraar architectuur Yehuda
Kalay, smart citykenner op bezoek in Songdo. ""Elke burgemeester wil dat zijn
stad een smart city is"", vertelt hij in de top van de NEATT-toren. Zo willen
China en India er elk tientallen bouwen en proberen Amsterdam en Barcelona
zoveel mogelijk nuttige technologie in te passen. ""Songdo ligt voor op alle
andere syeden. De stad is compleet nieuw en alle technologie is daardoor heel
erg makkelijk te implementeren"", concludeert Kalay.

Dat maakt van Songdo nog niet perfect. Het is wel fijn dat alles efficiënt,
schoon en duurzaam is, schreef de New Yorkse stadssocioloog Richard Sennett al
eens, maar Songdo is veel te bedacht. De bewoners hebben weinig invloed op de
manier waarop zij hun stad gebruiken. Alles is vooraf ontworpen en van bovenaf
opgelegd, terwijl verrassingen en diversiteit steden juist levendig en
aantrekkelijk maken.

""Je kunt spontaniteit en een identiteit niet ontwerpen"", erkent ontwikkelaar
Thorpe. ""Wij maken in ieder geval een zo aantrekkelijk mogelijke buitenruimte,
zodat mensen er iets mee gaan doen.""

Niet sociaal

Een buurvrouw van Jini Kim, Lee Jong Ren, schetst een andere schaduwzijde van
het leven in een nieuwe smart city. ""Er is weinig chemie tussen de bewoners. We
mengen niet zo met elkaar."" Omdat ze allemaal ergens anders vandaan komen en
vreemden voor elkaar zijn, denkt Jong Ren. Buurvrouw Kim wijt het gebrek aan
gemeenschapsgevoel ook aan de technologie. ""Hoe meer we daarvan hebben, hoe
minder contact we hebben in het echte leven, lijkt het wel."" Het kan anders,
vindt ze: zelf ging ze juist koffie drinken met de dames die met haar een cursus
yoga volgden via het telepresence-systeem. ""Dat is voor mij complementair aan
het offline leven.""

Ze zou de beeldschermen in huis best kunnen missen, overigens. Ze verhuisde net
als veel andere bewoners vooral naar Songdo om het park, de schone straten en de
frisse lucht. Allemaal zaken die ver weg zijn in haar thuishaven Gangnam, Seouls
equivalent van Amsterdam Zuid waar Porsches het straatbeeld sieren en zowel de
bomen als de huizenprijzen tot in de hemel groeien.

Voor veel Koreanen zijn Songdo's hightechhuizen met parkzicht onbetaalbaar, maar
in Gangnam zingen enthousiaste verhalen rond over de spiksplinternieuwe stad.
""Je krijgt hier nu nog meer huis voor je geld dan in Gangnam"", tipt Jini Kim.

Had zanger Psy een vooruitziende blik toen hij de clip bij zijn wereldhit
Gangnam Style opnam in Songdo? Lee Jong Ren: ""Dit is de nieuwe place to be.""

LANGUAGE: DUTCH; NEDERLANDS"
164107443,2015-06-15T00:00:00,Heerts neemt gas terug na uitglijder over zzp'ers,989929004,Wegener NieuwsMedia BV,,ANNEMIEKE VAN DONGEN,,NIEUWS,,556,,"door Annemieke van Dongen

Amsterdam -   FNV-voorzitter Ton Heerts is door het stof gegaan nadat hij alle
zzp'ers tegen zich in het harnas had gejaagd. Hij heeft niks tegen zzp'ers,
stelt hij nu, maar wel tegen werkgevers die mensen dwingen in een bestaan als
schijnzelfstandigde.

Heerts betreurt het dat hij vorige week in een interview de indruk heeft gewekt
de aanval op zelfstandigen te openen. Hij heeft dat per brief aan zijn achterban
laten weten. Niet alleen zzp'ers vielen massaal over hem heen, ook een aantal
bonden binnen de vakcentrale reageerde verbolgen. ""Een forse uitglijder"",
oordeelde bijvoorbeeld FNV Zelfstandigen.

De vakbondsvoorzitter had dinsdag in een interview met het Financieele Dagblad
in ongekend felle bewoordingen zijn zorgen geuit over de afbrokkeling van het
sociaal stelsel.

Heerts suggereerde dat

zzp'ers dankzij de zelfstandigenaftrek, een belastingkorting, oneerlijke
concurrentie vormen voor personeel in loondienst. ""Mede door die aftrek zijn

zzp'ers heel goedkoop voor opdrachtgevers. Dit is een indirecte subsidie aan
werkgevers die hun verantwoordelijkheid weigeren te nemen en er miljarden euro's
beter van worden. Terwijl de Staat belastinginkomsten derft.""

In zijn brief nuanceert Heerts die aanval. ""Niet de zelfstandigen, maar
schijnzelfstandigheid door werkgevers die niet fatsoenlijk willen betalen voor
arbeid, is het probleem.""

Met het interview wilde Heerts 'een knuppel in het hoenderhok gooien', verklaart
hij achteraf. ""De dagelijkse aantasting van onze verzorgingsstaat is voor mij
een hele grote zorg. Bescherming van mensen wordt aan alle kanten ondergraven,
onze verzorgingsstaat dreigt te worden afgebroken.""

Het aantal zzp'ers in Nederland neemt toe doordat werkgevers vast personeel
inruilen voor goedkopere zelfstandigen. Ze draaien dan niet langer op voor zaken
als ziekte, werkloosheid en pensioenkosten.

Zzp'ers hebben recht op zelfstandigenaftrek, een korting op hun belasting. Door
dat voordeel betaalt een zzp'er met een winst van 24.000 euro 8 procent
belasting, terwijl een werknemer met datzelfde inkomen 24 procent betaalt.

""Als die aftrek wordt gebruikt waar die voor bedoeld is - zzp'ers in de
gelegenheid stellen te investeren in scholing, pensioen - hoeft de korting niet
omlaag"", liet Heerts dit weekeinde weten via zijn woordvoerder. ""De aftrek mag
er niet toe leiden dat calculerende werkgevers schijnzelfstandigen nog minder
betalen omdat ze na aftrek genoeg over zouden houden om van te leven.""

Stichting ZZP Nederland is blij dat Heerts zijn aanval op de zelfstandigaftrek
heeft gestaakt. ""Hij leek vooral van die korting af te willen om de tarieven van
zzp'ers omhoog te krijgen, zodat vaste werknemers weer aantrekkelijker zouden
worden"", zegt voorzitter Johan Marrink. ""We moeten af van de strijd tussen
werknemers en zzp'ers.""

Het incident toont aan dat de positie van zzp'ers een gevoelig onderwerp blijft
binnen de vakbonden. Werknemers met een vaste baan vormen het gros van het
ledenbestand, terwijl op de arbeidsmarkt het aantal zzp'ers gestaag groeit. In
2020 zijn het er zo'n 1 miljoen.

Heerts stelt dat hij zelfstandigen wil helpen collectief voor hun rechten op te
komen. In de praktijk is dat lastig, erkent zijn woordvoerder. De discussie over
de positie van zelfstandigen is dan ook nog lang niet opgelost, stelde hij.

LANGUAGE: DUTCH; NEDERLANDS"
164107444,2015-06-15T00:00:00,Creatieve nerd wacht ingewikkelde lijmpoging,989929004,Wegener NieuwsMedia BV,,LAURENS KOK,,NIEUWS,,516,,"door Laurens Kok

Den Haag -  De regeringspartijen verwachten vandaag of anders 'snel' een akkoord
te sluiten over een nieuw belastingstelsel. De oppositie wil niet meewerken aan
onderhandelingen achter de schermen om het plan aan een meerderheid te helpen.
Staatssecretaris Wiebes moet de boel lijmen.

Eric Wiebes (Financiën, VVD) staat in Den Haag bekend als 'nerd'. Hij is een
bèta die als wethouder Verkeer in Amsterdam zelf op een druk kruispunt ging
staan. Hij rekende uit hoe de verkeerslichten beter konden worden afgesteld en
prompt waren er 30 procent minder files.

Die pragmatische aanpak leidde ertoe dat de oppositiepartijen de afgelopen
maanden geen moeite hadden om in de luwte met hem van gedachten te wisselen over
de contouren van het nieuwe belastingstelsel.

D66-kamerlid Wouter Koolmees noemt Wiebes 'heel slim en creatief'. CDA-Kamerlid
Pieter Omtzigt praatte uren met Wiebes. Het staat in schril contrast tot
CDA-leider Sybrand Buma, die gisteren zei dat premier Rutte 'een bedenkelijke
opvatting van democratie' heeft, omdat hij niet in openbaarheid wil praten.

De discussie over het nieuwe stelsel dreigt te verzanden door politiek
geharrewar. Vorige week kwam het tot een uitbarsting nadat Wiebes had gezegd dat
VVD en PvdA er samen 'op hoofdlijnen uit waren'. De oppositie voelde zich
overvallen. Bij een lid van de constructieve oppositie spatte ongeloof van zijn
gezicht: ""We hebben geen enkel seintje gekregen dat het zo zou gaan.""

Het kabinet wil de belasting op arbeid verlagen in ruil voor hogere btw en
hogere gemeentebelastingen. Dat is goed voor de werkgelegenheid, is het idee.
Tegelijk moet het mes in het ingewikkelde systeem van toeslagen en aftrekposten.
Om te voorkomen dat lagere inkomens de dupe worden, is er extra
belastingverlaging nodig van 3 tot 5 miljard euro. Geld dat er nu lijkt te zijn
door de aantrekkende economie.

Maar VVD en PvdA hebben steun van de oppositie nodig om de plannen door de
senaat te krijgen. En juist in de communicatie met die partijen ging het mis.
Koolmees schetst de chaotische gang van zaken. Eerst overvalt premier Rutte hen
door te zeggen dat het kabinet niet met een 'houtskoolschets' van een nieuw
belastingplan komt. Een week later stelt minister Dijsselbloem (Financiën) dat
de Kamer zelfs een 'potloodschets' op zijn buik kan schrijven. Waarna vorige
week Wiebes monter meedeelt dat VVD en PvdA het in hoofdlijnen eens zijn. Prompt
meldt VVD-fractieleider Zijlstra dat er nog geen akkoord is. ""Dit is een
communicatie-fuck up"", vat een D66'er samen.

Het CDA zit in de gordijnen. Buma wil dat het kabinet een plan naar de Kamer
stuurt om het daar te bespreken, anders doet hij niet mee. ChristenUnie, SP en
SGP sluiten zich daarbij aan. De coalitie blijft echter weigeren om openlijk te
onderhandelen. Volgens Rutte is het plan anders binnen een dag 'gekild', omdat
de oppositie er in gaat winkelen.

Wiebes mag nu de plooien gladstrijken en moet de oppositie weer aan tafel
krijgen. Voorwaarde volgens Koolmees is de neuzen in de coalitie dezelfde kant
op wijzen. ""Wat er nu gebeurt, is gewoon niet goed.""

LANGUAGE: DUTCH; NEDERLANDS"
164107445,2015-06-13T00:00:00,George Wiegel zal de kritiek nooit meer vergeten,989929004,Wegener NieuwsMedia BV,,ROB BERENDS,,VERDIEPING,,1702,,"Treurig wordt George Wiegel over opmerkingen dat Het Gelders Orkest uit
zakkenvullers bestaat. ""Er heeft nog nooit een orkestmusicus een riant salaris
verdiend."" - Interview Na grondige reorganisatie HGO keert George Wiegel terug
naar Rotterdam

door Rob Berends

George Wiegel dacht dat hij tien jaar de tijd kreeg om Het Gelders Orkest
flitsender en eigentijdser te maken, toen hij in 2008 directeur werd. Maar al
snel vond hij zichzelf terug in het oog van de storm. Het eerste kabinet Rutte
zette het mes in de cultuurbudgetten en HGO raakte 43 procent van zijn subsidie
kwijt. Wiegel moest het orkest behoeden voor opheffing, in razend tempo
reorganiseren en en passant ruimte zoeken voor muzikale experimenten. Het
Gelders Orkest speelt tegenwoordig met popmuzikanten, maakt live filmmuziek in
Ziggodome en probeert jong publiek voor zich te winnen.

Of dat op lange termijn werkt, zal Wiegel van een afstand aanschouwen. Hij gaat
terug naar zijn stad, Rotterdam, om het Rotterdams Philharmonisch Orkest nieuw
leven in te blazen. Hij speelde in het orkest en keert als directeur terug. Net
als eerder bij Het Gelders Orkest. Zo zijn de cirkels in het leven van George
Wiegel rond.

Was u directeur van Het Gelders Orkest geworden als u geweten had wat u te
wachten stond?

""Dat denk ik niet. Ik denk niet dat ik mezelf capabel geacht had. Ik had gezegd:
jongens, zoek een ander. Ik kom puur uit de muziek. Een grote reorganisatie
uitvoeren stond niet op mijn verlanglijstje. Een beetje bezuinigen is niet zo'n
probleem. Maar deze grote klap was iets anders. We hebben overwogen een ander in
te huren. Maar je kunt niet in goede tijden de directeur zijn en in slechte
tijden zeggen: zet er maar iemand anders neer. Ik moest het zelf doen. We hebben
onze sponsors gevraagd hun kennis met ons te delen. Zo ontstond een grote club
wijze mannen, met een oud-directeur van Rabo en een van Wolters Kluwer. Zij
kwamen tot de conclusie dat hun traditionele recept - personeel eruit - voor ons
geen optie was. Want dan is je orkest er niet meer. Wij zijn een groot
symfonieorkest, dat maakt onze reputatie. Er bleef niets anders over dan de
arbeidstijd van de medewerkers fors te verkorten.""

U gaf uw muzikanten een contract voor nog maar 60 procent. Zij stonden niet te
juichen.

""Nee. Dat was ongeveer de lastigste dag van mijn baan hier en misschien wel van
mijn leven. Om zestig man te vertellen dat ze ontslagen worden en vervolgens een
veel kleiner contract krijgen. Positief was dat we een jaar hadden voor het
zover was. Iedereen kon zich voorbereiden.""

Om voort te kunnen bestaan, moet Het Gelders Orkest de eigen inkomsten
opkrikken, naar 50 procent van de subsidie. Dat is hoog. Is dat haalbaar?

""Het is te vroeg om dat te zeggen. De minister zegt dat nu ook. Ze maakt een pas
op de plaats en zegt: laat alles zich herstellen. De weg naar 50 procent is een
weg van vijf, zes jaar. Nu zitten we rond de 40 procent. Onze inkomsten uit
kaartverkoop groeien. We hebben in Arnhem uitverkochte zalen gehad, mooie volle
zalen in Nijmegen en een goede bezetting in Apeldoorn en Doetinchem.

""Wat tegenvalt, is het geld uit donaties en sponsoring. Dat is weerbarstig. De
vraag is: ga je klagen dat het allemaal zo oneerlijk is of onderzoek je waarom
het niet lukt. Dat laatste doen wij.""

Het Gelders Orkest was wel een van de ondertekenaars van een brief van de
cultuursector aan de provincie, waarin stond dat sponsorgeld zo moeilijk te
krijgen was. Dat leek behoorlijk veel op klagen.

""Nee, dat was geen klagen. Het was een bewijs van solidariteit. De cultuursector
heeft het moeilijk. Meer kaarten verkopen kan niet iedereen. De overheid zei
heel makkelijk: wij bezuinigen en haal het geld maar elders, via giften en
donaties. Wij zijn er in geslaagd VGZ als sponsor binnen te halen. Dat lukt niet
iedereen. Als je bereid bent mee te bewegen in de behoeftes van publiek en
sponsors zijn er kansen.""

U heeft veel moeite gedaan om jongeren te bereiken. U stond in Ziggodome, gaf
Valentijnsconcerten, trad op met Douwe Bob. Maar uw betalende publiek blijft
hoofdzakelijk bestaan uit vijftigplussers.

""Dat is niet waar. Als je naar ons concert tijdens Bridge to the Liberation
kijkt, dan stonden daar 20.000 tot 30.000 mensen. Dat concert werd hen
aangeboden, maar er stond een doorsnee van de Gelderse bevolking.""

De kunst is ze te laten betalen.

""Dat lukt ook. Onze concerten met Wende waren uitverkocht. In het Goffertpark
hadden we twee keer 1.100 man. We gaan naar Paradiso, naar Bloemendaal. Daar
bereik je een ander publiek. Het kan dus wel. Maar die mensen komen niet naar de
standaard klassieke muziek. Jongeren weten heel goed dat als ze een echt mooie
uitvoering willen horen, ze Musis in moeten. Of De Vereeniging. Maar de avond is
lang. En dat zijn ze niet gewend.""

Een stadionconcert van Guus Meeuwis duurt ook uren.

""Ja, maar daar kun je meer socializen. Een biertje drinken. Je staat, dat maakt
het anders.""

Bij u moet het publiek urenlang stilzitten. Moet u dat niet eens veranderen?

""Nee. Staand kun je veel minder goed luisteren dan zittend. Staand ga je
bewegen. Wij leren mensen dat als je echt luistert, er ongelooflijk veel valt te
beleven. Dat gebeurt als je je openstelt om geraakt te worden door de muziek. En
dat is anders dan bij versterkte muziek, waar het gaat om het volume dat je
raakt. Klassieke muziek roept een heel fijn scala aan emoties op, bij iedereen.
Het zit in je genen om te reageren. Je oren zijn je aller-, allergrootste
zintuig. Echt luisteren betekent zitten. Klassieke muziek maak je mee in jezelf.
Populaire muziek is juist meer deelbaar. Dat is voor ons moeilijker. Wij
bevragen ons publiek nu continue, wat ze goed vinden en wat ze verwachten.""

Zijn die bezuiningen daarom niet juist goed geweest? Ze hebben uw baan een stuk
spannender gemaakt.

""Ja, de baan is spannender. Het geeft me meer gerichtheid op het publiek. Maar
de steilheid waarmee financieel is ingegrepen, is daarvoor niet de oplossing.
Dat het bij ons goed is blijven gaan, komt door de creativiteit en de
zelfopoffering in dit orkest. Men heeft geaccepteerd dat het belangrijker is te
blijven spelen dan een fatsoenlijke boterham te blijven verdienen.""

Verdienen ze geen fatsoenlijke boterham meer?

""Dat is inderdaad heel marginaal. Ze moeten heel veel erbij doen om aan een
normaal inkomen te komen. Dat is een hoge prijs voor hoger opgeleiden - al deze
mensen hebben een opleiding vergelijkbaar met een masterstitel en hebben vaak
vanaf hun vierde hun leven aan dit vak gewijd. We doen dit omdat we geloven dat
dit werk van ongelooflijke waarde is.""

Het klinkt alsof de vele negatieve teksten over de cultuursector u meer
getroffen hebben dan de bezuinigingen.

""Ja, vooral opmerkingen dat we amateurs zouden zijn. Als elk bedrijf zulke
bevlogen werknemers had die zoveel tijd en passie in hun vak steken, zou
Nederland geen economisch probleem hebben. Deze mensen staan op en gaan naar bed
met hun instrument. Ook in hun vrije tijd moeten ze studeren om op niveau te
blijven. Het is een heel hard vak. Je speelt voor volle zalen. Daar wordt dan
maar een beetje lacherig over gedaan. De meeste mensen zitten veilig achter een
bureau verscholen. In een zaal zitten duizenden mensen op je vingers te kijken.
Dat geeft een enorme druk. Als de indruk wordt gewekt dat je een amateur bent,
een zakkenvuller, een subsidieslurper - nou, er heeft nog nooit een
orkestmusicus een riant salaris verdiend.""

Is de moeilijke periode voorbij?

""Ja, iedereen vindt zijn draai. Dankzij een bijdrage van de provincie hebben we
aan herstel kunnen werken. Lokaal is er fantastisch gereageerd. Maar het blijft
zeer doen. Het is te heftig geweest. Dit vergeten we niet. Daar was het veel te
pijnlijk voor, aan alle kanten. Nu nog hoor ik om de haverklap opmerkingen over
subsidie-infusen. Er hangt zo veel aan het subsidieinfuus, maar dat vergeten we
voor het gemak. Wij zijn nu veel meer aan het kijken naar wat het publiek wil.
We hebben daarvoor nieuwe marketeers aangetrokken, die intensief onderzoek
doen.""

U zegt: het orkest was te weinig gericht op het publiek. Is dat niet vreemd?

""Dat was niet goed. Maar ik vind het raar dat men dit ons verwijt. De overheid
had een subsidieregeling en wij keken naar de voorwaarden die daarbij hoorden.
De overheid had moeten zeggen: je moet aan de eisen van je publiek voldoen.""

Legt u het niet te makkelijk bij de overheid? Moet het niet de beroepseer van
het orkest zijn om naar de wensen van het publiek te kijken?

""Natuurlijk. Dat viel me ook op toen ik kwam. Waarom kijkt iedereen naar Den
Haag en waarom kijken we niet in de zaal? Toen zijn we al begonnen. In 2008 heb
ik daar al een notitie over geschreven. Maar het is wel verklaarbaar waarom dat
zo ging.""

U wilt graag dat uw thuisbasis, Musis in Arnhem, wordt uitgebreid met een extra
zaal. Waarom?

""Het is verschrikkelijk wat hier staat: een ongelooflijk lelijk, gesloten fort,
dat gebruikt wordt als openbaar toilet. Ik zou op een bulldozer willen zitten,
een helm opzetten en de lelijke aanbouw slopen. Dat gaat nu ook gebeuren.
Vroeger was dit een toonaangevende concertzaal, die tot ver over de grenzen
bekendheid genoot. Dat zijn we helemaal kwijt. Arnhem is de absolute culturele
hoofdstad van het oosten. Hier moet een zaal komen die geschikt is voor Het
Gelders Orkest, en voor popconcerten in het middensegment, voor 1.500 tot 2.500
mensen.""

Critici zeggen: Het Gelders Orkest krijgt de huidige zaal niet eens vol.

""Dan zijn die mensen hier lang niet geweest. Dat is met de meeste critici zo.
Dat zijn stuurlui aan wal. De mensen die geweest zijn, hebben gemerkt dat we in
Arnhem dit seizoen, op een concert na, altijd uitverkocht waren.""

Men is bang voor een exploitatie die niet uit kan, voor een molensteen om de
nek.

""Die molensteen heb je al om je nek. Driekwart van het gebouw is niet te
gebruiken. En je moet er wel voor betalen. Dìt is een hoofdstad. Die hoort
topfaciliteiten te hebben.

""Ik hoor in de gemeenteraad te weinig hoofdstedelijke trots. In feite is het een
geringe investering: 20 miljoen euro. In Den Haag praten ze over een Spuiforum
van 170, 180 miljoen. We doen het hier heel bescheiden. Je zit straks voor een
dubbeltje op de eerste rang.""

LANGUAGE: DUTCH; NEDERLANDS"
164107446,2015-06-13T00:00:00,De lezer maakt zijn eigen pagina,989929004,Wegener NieuwsMedia BV,,,,NIEUWS,,233,,"Heeft u iets bijzonders meegemaakt? Wilt u een compliment uitdelen omdat u
verrast bent door een onverwacht gebaar? Schreef u een gedicht of kort verhaal?
Heeft u een mooie of grappige foto gemaakt? U kunt het kwijt op Mijn
Gelderlander. Dat is de pagina vóór, maar vooral ook dóór lezers.

Vertrouwd

U vindt er straks vertrouwde rubrieken terug: de foto's van 'Onder Ons' , uw
vragen en oproepen van 'Mensenwensen', de 'Foto van de week'. Maar Mijn
Gelderlander is meer.

Mijn baby

Kom maar op met de foto van de pasgeborene, en vertel er kort iets bij. Viel
vader flauw bij de geboorte? Ligt het voetbaltenue al klaar?

Top!

Super, die buurjongen die het loon van zijn krantenwijk schonk aan Nepal. Of de
buurvrouw die vrijwilligerswerk doet. Oma die 90 is geworden, je vriend die zijn
vrachtwagenrijbewijs haalde: een felicitatie waard! Je bruiloft mag ook. En
weer: vertel er iets bij. Over het aanzoek, het feest.

Niet leuk

Wellicht wilt u iets minder fijns delen. Hebt u iemand verloren? Worstelt u met
plotselinge werkloosheid?

Tips

Zit u met een praktisch probleem, of met een dilemma bij bijvoorbeeld het
opvoeden van uw kind?

Verrassing

Gek: papa heeft plots geen baard meer. Stuur de foto vóór en na. De kinderen
brachten een ontbijtje op bed en het werd een zooitje.

Stuur uw inzending naar lezersredactie@gelderlander.nl Alle 'spelregels' leest u
op http://dg.nl/spelregels.

LANGUAGE: DUTCH; NEDERLANDS"
164107447,2015-06-13T00:00:00,Huizenprijs gedaald,989929004,Wegener NieuwsMedia BV,,TOM RUIJFROK,,,,310,,"Achterhoek is uitzondering - Woningen in Gelderland staan voor lagere prijzen te
koop dan in januari. In de Achterhoek stijgen de prijzen.

door Tom Ruijfrok

NIJMEGEN -  De vraagprijzen voor woningen in Gelderland zijn de eerste vijf
maanden van 2015 met 2,2 procent gedaald. Gelderland wijkt daarmee af van het
landelijke beeld, waar de gemiddelde vraagprijs dit jaar gelijk is gebleven. Dat
blijkt uit voorlopige cijfers van het CBS.

De daling van de gemiddelde vraagprijs was het sterkst op de Veluwe: bijna 5
procent. Opvallend is dat juist in de krimpregio Achterhoek iets hogere prijzen
werden gevraagd, een toename van 0,7 procent.

De Doetinchemse makelaar Dylan Mulders heeft daar wel een verklaring voor: ""In
de Achterhoek neemt met name het aanbod van vrijstaande woningen toe. In dat
segment van de markt liggen de prijzen natuurlijk hoger.""

In januari werd voor een woning in Gelderland gemiddeld 307.000 euro gevraagd.
In mei was dat 300.000 euro. Op de Veluwe, waartoe door het CBS ook de Vallei
wordt gerekend, kelderde de gemiddelde vraagprijs van 342.000 naar 325.000 euro.

Makelaar Bos in Ede herkent dat beeld voor de gemeenten in de Vallei overigens
niet. ""Als er sprake is van een lagere gemiddelde vraagprijs, dan moet dat de
Noord-Veluwe betreffen. In Ede en Barneveld bijvoorbeeld is slechts sprake van
een zeer geringe daling.""

Het aantal te koop staande woningen steeg dit jaar in Gelderland met 4,8
procent. De toename was het sterkst in de regio Arnhem/Nijmegen: 7,7 procent.

De periode dat woningen te koop staan voordat ze van eigenaar wisselen, is de
eerste maanden van dit jaar nauwelijks veranderd. Voor heel Gelderland geldt een
gemiddelde van 23 maanden, 1 maand langer dan landelijk. De Achterhoek wijkt
daar wel iets van af; daar staan de woningen gemiddeld 26 maanden te koop.

/huizenprijzen

Interactieve graphic

LANGUAGE: DUTCH; NEDERLANDS"
164107448,2015-06-12T00:00:00,Seniorendag toe aan pensioen,989929004,Wegener NieuwsMedia BV,,DEBORAH JONGEJAN,,VANDAAG,,590,,"Oudere werklozen zijn nu kansloos. Het Centraal Planbureau denkt dat minder ww
en einde 'ouwelullendagen' helpen. - CPB pleit voor maatregelen tegen
werkloosheid

door Deborah Jongejan

den haag -   Voor werklozen van boven de 50 is het een harde boodschap. De
economen van het Centraal Planbureau (CPB) stellen kortweg dat werkloze
50-plussers minderbetaalde banen laten lopen. Ze hebben immers toch lang recht
op een ww-uitkering. Daarom stelt het planbureau voor om de
werkloosheidsuitkering geleidelijk te verlagen, zodat het voor oudere werklozen
sneller de moeite waard is om een baan te accepteren.

Daarnaast bepleit het CPB minder seniorendagen en andere 'ontziemaatregelen'
voor ouderen, omdat die een belemmering vormen voor werkgevers. Die zouden
vanwege die extraatjes voor ouderen  liever een goedkopere, jonge kracht kiezen.
Ook de ontslagbescherming moet een tandje minder van het CPB, zodat ouderen
eerder van baan wisselen.

Interessant natuurlijk, maar gaat het er ook van komen? Eén ding is zeker: niet
met dit kabinet. De coalitie verkort de ww-duur al stapsgewijs met 14 maanden
van 38 maanden naar twee jaar. Dat begint op 1 januari 2016. VVD en PvdA willen
eerst maar eens kijken hoe dat uitpakt.

Ook minister Asscher van Sociale Zaken vindt het een slecht plan om verder te
morrelen aan de uitkering. ""De ww gaan we niet verder versoberen. Dat is ook
niet de oplossing. Het probleem is niet dat mensen niet willen, maar dat de
lasten op arbeid hoog zijn. Dat willen we aanpakken met het nieuwe
belastingstelsel.""

Bovendien gaat de politiek niet over de seniorendagen, het is aan de vakbonden
en werkgevers om daarover cao- afspraken te maken. De grootste bond FNV liet
gisteren al meteen weten niets te zien in de ideeën van het CPB.

Daar komt bij dat regeringspartijen VVD en PvdA lijnrecht tegenover elkaar
staan. De PvdA reageert verbolgen. ""Mensonterend"", noemt PvdA-voorzitter Hans
Spekman het zelfs. ""Ik vind het een klap in het gezicht van mensen die zich
tevergeefs een slag in de rondte solliciteren"", voegt PvdA-Kamerlid John
Kerstens daaraan toe. ""Dit is denken in economische modellen, niet de harde
realiteit van alledag."" Hij ziet meer in het nieuwe belastingstelsel dat banen
moet opleveren, door lagere lasten op arbeid.

De liberalen zien in het CPB-advies juist een bevestiging van het eigen gelijk.
""Seniorendagen zijn goed bedoeld, maar wat heb je aan zo'n recht als je op de
bank zit?"" vraagt VVD-Kamerlid Anne Mulder. ""Het werkt ook  stigmatiserend, er
wordt al gesproken over 'ouwelullendagen'.""

Minister Asscher moet de sociale partners oproepen de seniorendagen te
schrappen, vindt de VVD'er. ""De polder is nu het probleem. Ze houden mensen
werkloos en de overheid moet dat weer repareren door werkgevers een
premiekorting te geven als ze ouderen aannemen.""

VVD vindt D66 en CDA aan haar zijde, drie partijen die zomaar in een volgend
kabinet zouden kunnen samenwerken. D66-Kamerlid Steven van Weyenberg mist nog
wel iets in het CPB-verhaal: leeftijdsdiscriminatie. ""Er zijn te veel
vooroordelen over ouderen, dat ze minder kunnen bijvoorbeeld. Daar lopen
werkzoekenden tegenaan. We moeten dat beeld bijstellen.""

Oudere werknemers verliezen niet vaker hun baan dan gemiddeld, maar als ze
eenmaal op straat staan is de kans op langdurige werkloosheid wel twee keer zo
groot. Van de werklozen die een jaar of langer op zoek zijn naar een baan is 40
procent ouder dan 50. Daarmee doet Nederland het slechter dan andere Europese
landen: in de EU is een kwart van de werklozen ouder dan 50.

LANGUAGE: DUTCH; NEDERLANDS"
164107449,2015-06-12T00:00:00,Werkloos? Word waarzegger!,989929004,Wegener NieuwsMedia BV,,PETER WINTERMAN,,,,272,,"Cursussen tarotkaarten leggen of kijken in een glazen bol. Tientallen
werkzoekenden hebben ze gevolgd, betaald door het UWV. - UWV helpt bij omscholen
tot 'spiritueel consulent'

door Peter Winterman

AMSTERDAM -   Uitkeringsinstantie UWV vergoedt al jarenlang opleidingen tot
helderziende. Werkzoekenden worden op kosten van de belastingbetaler omgeschoold
tot 'spiritueel belconsulent' of hypnotiseur.

Dat blijkt uit onderzoek door Reporter Radio. Sinds 2008 hebben tientallen
werkloze 50-plussers een opleiding gevolgd bij Stichting Paradidakt in
Zoetermeer. De stichting leert werklozen onder meer de fijne kneepjes van het
tarot- en engelenkaarten leggen. Daarmee kan een 'afgestudeerd' helderziende de
toekomst voorspellen, beweert Paradidakt.

Ook gaan cursisten een weekeinde naar de Ardennen, waar 'reïncarnatiesessies'
worden gehouden. Deelnemers leren hoe ze in een glazen bol moeten kijken. De
kosten van de opleiding, een kleine 1.000 euro per cursus, worden volledig
vergoed door het UWV. ""We moesten heel erg ons best doen om het voor elkaar te
krijgen"", zegt Marianne van der Wilk van Paradidakt. ""Maar toen kregen we het
vergoed. Dus dat was heel fijn.""

De stichting geeft een baangarantie. Dat wil zeggen dat werklozen aan de slag
kunnen bij een bellijn, waar ze 29 cent per minuut verdienen. Via de bellijnen,
bekend van televisie (onder meer via AstroTV), wordt de toekomst van bellers
voorspeld. Ook geven helderzienden telefonisch advies over relatieproblemen en
financiële zorgen.

Volgens het UWV is er niets mis met de opleidingen. Het is niet van plan om te
stoppen met het aanbieden van de opleidingen.

LANGUAGE: DUTCH; NEDERLANDS"
164107450,2015-06-11T00:00:00,amsterdam - Meer ouderen vinden baan,989929004,Wegener NieuwsMedia BV,,,,ECONOMIE,,94,,"Bijna 26.000 bij het UWV ingeschreven werklozen van 50 jaar en ouder hebben in
de eerste vier maanden van dit jaar een baan gevonden. Dat is ruim een kwart
meer dan in dezelfde periode vorig jaar. Dat blijkt uit cijfers van het UWV. De
uitkeringsinstantie verwacht dat deze positieve trend zich dit jaar en volgend
jaar voortzet. Volgens UWV maken werkzoekende 50-plussers de komende jaren de
meeste kans op werk in de detail- en groothandel en de zakelijke
dienstverlening. Eind april waren er ruim 200.000 mensen van 50 jaar en ouder
met een werkloosheidsuitkering.

LANGUAGE: DUTCH; NEDERLANDS"
164107451,2015-06-10T00:00:00,'Bouw dure woningen tegen werkloosheid',989929004,Wegener NieuwsMedia BV,,,,REGIO,,484,,"WESTERVOORT -   Dat Westervoort in de provincie procentueel de meeste werklozen
heeft zoals De Gelderlander gisteren meldde, bevreemdt Piet van Egmond niet.
""Het speelt al heel lang"", zegt de PvdA'er, die van 1998 tot 2002 en tussen 2006
en 2010 wethouder was in deze gemeente.

Van Egmond denkt te weten waardoor 4,5 procent van de plaatselijke
beroepsbevolking aangewezen is op een werkloosheidsuitkering. ""Het is het gevolg
van de invulling die wij in de jaren tachtig aan de groeikerntaak hebben
gegeven. In Westervoort zijn te veel sociale huurwoningen gebouwd. Die trokken
Arnhemmers aan die in hun eigen stad geen goedkoop huurhuis konden krijgen.
Velen kwamen bij ons uit, omdat wij het dichtstbij liggen.""

Dik dertig jaar geleden bepaalde het rijk dat zowel Westervoort als oosterbuur
Duiven moest groeien. Duiven ging van 3.000 naar 26.000 inwoners, in Westervoort
bleef de teller op 15.500 steken. ""We zijn onder de 20.000 inwoners gebleven, en
dan kun je niet een economische slag à la Duiven slaan"", stelt Van Egmond. ""Wij
konden niet eigen werkgelegenheid creëren en hadden ook geen buitengebied zoals
Duiven, dat daar bedrijventerreinen liet verrijzen.""

Van Egmond boog zich in zijn eerste vier wethoudersjaren onder meer over sociale
zaken. In zijn tweede termijn had hij volkshuisvesting in de portefeuille.

""Maar al in mijn eerste periode meldde ik dat de bouw van zoveel goedkope
huurwoningen verkeerd was. De Stadsregio Arnhem Nijmegen wilde bij ons 70
procent goedkope huur en 30 procent duurdere huur. In mijn tweede termijn kon ik
aantonen dat de woningsamenstelling onevenwichtig was en kreeg ik met veel pijn
en moeite voor elkaar dat het 50-50 werd."" Van Egmond spreekt van 'een fout'.
""Een die ook niet meer te repareren valt, al is het maar omdat er in de regio nu
amper meer gebouwd mag worden.""

Hij ziet maar één oplossing voor zijn gemeente. ""Iets wat we in de jaren
zeventig al hadden moeten doen: herindelen met Duiven. Als we dat destijds
besloten hadden, zou er evenwichtig zijn gebouwd in Groessen, Duiven, Loo en
Westervoort.""

CDA'er Hans Breunissen is een van de huidige Westervoortse wethouders. Hij waakt
over het armoedebeleid en herkent Van Egmonds geluid. ""Het probleem is alleen
dat al die woningen wel gebouwd zijn maar nog niet afgeschreven. Als
herstructureren al wenselijk is, is het niet haalbaar.""

Hans Sluiter, D66-wethouder van Economische Zaken, wil het tij keren met extra
geld. ""Wij willen de raad voorstellen om 250.000 euro uit te trekken voor
maatregelen voor klanten van de sociale dienst. Als ww'ers bij het UWV uit de
kaartenbak verdwijnen, komen ze bij de sociale dienst - bij de gemeente dus, en
gaan ze ons meer geld kosten."" CDA'er Theo Kampschreur, wethouder van
Volkshuisvesting, ziet een praktisch probleem als het om duurdere huizen gaat.
""Waar is vraag naar? Dat blijken toch goedkopere huizen te zijn. Starters
draaien de markt.""

LANGUAGE: DUTCH; NEDERLANDS"
164107452,2015-06-10T00:00:00,EU wil overal WW,989929004,Wegener NieuwsMedia BV,,FRANS BOOGAARD,,NIEUWS,,160,,"door Frans Boogaard

Brussel -   Werklozen in heel Europa moeten straks kunnen rekenen op een
minimum-WW met een minimum per land voor zowel duur als hoogte van de uitkering.

Eurocommissaris van Sociale Zaken en Werkgelegenheid Marianne Thyssen wil
daarmee Europese werknemers meer bestaanszekerheid bieden. ""Oudere werknemers
komen in problemen als ze hun baan verliezen en tegelijkertijd wel hoge lasten
hebben.""

Door de crisis kampt nu al één op elke vier Europeanen met armoede of sociale
uitsluiting. Het  voorzichtige herstel met economische  groei in alle lidstaten
leidt nog niet tot herstel van de arbeidsmarkt.

Thyssen is niet bang dat een minimum-WW  druk zet op de hogere en langer durende
uitkeringen zoals in Nederland. ""Dat is uitdrukkelijk niet onze bedoeling"",
aldus de Belgische tegenover deze krant. ""En eigenlijk kan ik me daar alleen
iets bij voorstellen als WW-uitkeringen zo riant zijn dat ze de terugkeer naar
een baan belemmeren.""

LANGUAGE: DUTCH; NEDERLANDS"
164107453,2015-06-10T00:00:00,Geen bijval voor afschaffen belastingvoordeel zzp'er,989929004,Wegener NieuwsMedia BV,,DEBORAH JONGEJAN ;NATASJA DE GROOT,,ECONOMIE,,607,,"door Deborah Jongejan

en Natasja de Groot

DEN HAAG -   De oproep van FNV-voorman Ton Heerts om het mes in de
zelfstandigenaftrek te zetten, kan op weinig bijval rekenen. Hetzelfde geldt
voor Heerts' stelling dat dan de échte zzp'ers komen bovendrijven.
VVD-fractievoorzitter Halbe Zijlstra vindt dat de FNV'er moet ophouden de
zzp'ers  'de zwarte piet toe te spelen.'

Het leger zzp'ers in ons land groeit gestaag. Tegen 2020 is zo'n 1 miljoen
Nederlanders zelfstandig ondernemer. Lang niet iedereen kiest daar vrijwillig
voor. Met name aan de onderkant van de arbeidsmarkt, zoals in de bouw en zorg,
worden werknemers noodgedwongen zelfstandige zonder personeel.

Ze hebben vaak maar één opdrachtgever en komen amper rond. Een deel van deze
'ondernemers' houdt zo weinig over dat ze afhankelijk zijn van de
zelfstandigenaftrek. Door dit belastingvoordeel betaalt een zzp'er met een winst
van 24.000 euro 8 procent belasting. Ter illustratie: een werknemer met
hetzelfde inkomen betaalt 24 procent.

Ton Heerts wijt de problemen met schijnzekerheid aan opdrachtgevers. Zij huren
bewust goedkope zzp'ers in, wentelen alle risico's als pensioen, ziekte en
werkloosheid af. ""Mede door die zelfstandigenaftrek zijn zzp'ers heel goedkoop
voor opdrachtgevers. Dit is een indirecte subsidie aan werkgevers die hun
verantwoordelijkheid weigeren te nemen en er miljarden euro's beter van worden.
Dat, terwijl de staat belastinginkomsten derft."" Wat hem betreft moet daarom -
om het tij te keren - het mes in de aftrek.

Een belachelijk idee, vindt freelance fotograaf Peter van Aalst. ""Als die
zelfstandigenaftrek wegvalt, moet ik zomaar jaarlijks 10.000 euro meer betalen
aan de fiscus. En dat verschil doorrekenen aan opdrachtgevers, zoals Heerts
voorstelt, is niet te doen. Ik weet nu al wat hun reactie is: voor jou 659
andere freelancers, dus bedankt maar en tot ziens.""

Hij zit al 26 jaar in het vak en heeft al heel wat fotografen er de brui aan
zien geven, vooral de laatste jaren wordt het steeds moeilijker om rond te
komen. ""Er wordt wel gezegd dat de arbeidsmarkt weer aantrekt, maar als kleine
ondernemer merk ik daar niets van.""

Ook werkgevers wijzen afschaffing van zelfstandigenaftrek af. VNO-NCW meent dat
zzp'ers en werknemers met een tijdelijk contract juist hard nodig zijn voor de
economie en een goed functionerende arbeidsmarkt.

Daar denkt zzp'er Bart Timmer van The Future Group, een maatschap van
hoogopgeleide ict'ers, anders over. Van hem mag de zelfstandigenaftrek best
verdwijnen, alleen denkt hij dat dit niet het door Heerts gewenste resultaat
heeft: méér vaste banen.

""De zzp'er zal vast niet duurder worden als de zelfstandigenaftrek wordt
afgeschaft. Tarieven worden door veel meer factoren bepaald. De kans is groter
dat een deel zijn boontjes niet meer kan doppen.""

Regeringspartijen VVD en PvdA zien er in elk geval niets in om te morrelen aan
de zelfstandigenaftrek. ""Heerts moet ophouden zzp'ers die keihard werken de
zwarte piet toe te spelen"", aldus VVD-leider Halbe Zijlstra.

De coalitie ziet meer in verlaging van de kosten op arbeid, waardoor het voor
werkgevers goedkoper wordt om mensen aan te nemen. Hierin willen ze 5 miljard
euro investeren, te betalen uit meevallers. ""Daardoor denk ik dat we de
zelfstandigenaftrek met rust kunnen laten"", meent PvdA-leider Diederik Samsom.

De zelfstandigenaftrek in tact houden, is een van de weinige dingen waarover VVD
en PvdA het eens zijn als het om zzp'ers gaat.

De PvdA maakt zich grote zorgen om het grote aantal laagbetaalde zelfstandigen,
zonder zekerheden. De VVD vindt juist dat het groeiende aantal zzp'ers onnodig
als probleem wordt gezien.

LANGUAGE: DUTCH; NEDERLANDS"
164107454,2015-06-10T00:00:00,AMSTERDAM - Meer werk voor uitzendkracht,989929004,Wegener NieuwsMedia BV,,,,ECONOMIE,,97,,"De werkgelegenheid voor uitzendkrachten is in de afgelopen periode flink
toegenomen. Het aantal door uitzendkrachten gewerkte uren groeide in de
afgelopen periode (week 17 tot en met 20) met 18 procent ten opzichte van een
jaar eerder. De omzet van uitzendbedrijven ging in de periode met 20 procent
omhoog.

De sterkste groei deed zich voor in de technische sector. Daar nam de omzet met
26 procent toe en de gewerkte uren met 28 procent. In de industrie steeg de
omzet met 20 procent en de uren met 17 procent. In de administratieve sector was
dat respectievelijk 16 en 15 procent.

LANGUAGE: DUTCH; NEDERLANDS"
164107455,2015-06-09T00:00:00,Westervoort telt de meeste werklozen,989929004,Wegener NieuwsMedia BV,,TOM RUIJFROK,,REGIO,,317,,"Van elke duizend inwoners van vijftien jaar en ouder hebben er in Westervoort 45
een werkloosheidsuitkering. - Werkloosheid het hoogst rond Arnhem, het laagst in
de Vallei

door Tom Ruijfrok

NIJMEGEN -   Westervoort is de Gelderse gemeente met de hoogste werkloosheid.
Van elke duizend inwoners van vijftien jaar en ouder hebben er (afgerond) 45 een
werkloosheidsuitkering, het grootste aantal in Gelderland.

Dat blijkt uit voorlopige cijfers van het Centraal Bureau voor de Statistiek.

Westervoort wordt op enige afstand gevolgd door Arnhem en enkele andere
omliggende gemeenten, de Oost-Achterhoek en de buurgemeenten Wijchen, Beuningen
en Druten. Daar krijgen in dezelfde bevolkingsgroep 35 mensen een
werkloosheidsuitkering.

De werkloosheid is relatief het laagst in de Vallei-gemeenten Barneveld,
Scherpenzeel, Renswoude en Wageningen.

In Westervoort zijn overigens, net als in de meeste andere gemeenten, méér
mensen met een arbeidsongeschiktheidsuitkering: zestig op elke duizend inwoners.
In dat overzicht wordt de Liemerse gemeente echter overtroffen door Zutphen
(80), Doesburg en Doetinchem (75).

Van de gemeenten in het verspreidingsgebied van De Gelderlander heeft ook het
Limburgse Gennep relatief veel arbeidsongeschikten, met hetzelfde percentage als
Zutphen. De minste arbeidsongeschiktheidsuitkeringen worden verstrekt in
Rozendaal: vijftien per duizend inwoners.

Die gemeente heeft wel de meeste aow'ers van de provincie: precies eenderde van
alle inwoners. De studentensteden Wageningen en Nijmegen staan hier aan de
andere kant van het spectrum.

In alle gemeenten is het totaal aantal uitkeringen van 2007 tot en met 2014
flink toegenomen, met gemiddeld zo'n 25 procent. Die stijging komt vooral door
een toename van het aantal ww'ers en aow'ers. Het aantal arbeidsongeschikten
vertoonde een licht dalende tendens.

/uitkeringen

Interactieve graphics over de uitkeringen

LANGUAGE: DUTCH; NEDERLANDS"
164107456,2015-06-09T00:00:00,Groningen wil geld. Nu!,989929004,Wegener NieuwsMedia BV,,VICTOR SCHILDKAMP,,NIEUWS,,574,,"NAM wil pas betalen als bij verkoop waarde van huis gedaald blijkt - Groningers
gaan juridisch de strijd aan met NAM over compensatie voor schade door
gasboringen.

door Victor Schildkamp

ASSEN -   Negenhonderd huiseigenaren en twaalf woningcorporaties in Groningen
hebben geen geduld meer: zij willen geld zien. En wel nu! Omdat hun huizen door
de gasboringen veel minder waard zijn. Bij elkaar gaat het dan om bijna 100.000
woningen. Gisteren sleepten zij de Nederlandse Aardolie Maatschappij (NAM) voor
de rechter.

Advocaat Pieter Huitema van de gedupeerden hield de rechter tijdens de
rechtszaak een indringende verklaring voor van een ouder echtpaar. ""Wij zijn nu
70 jaar. Wij willen ons huis verkopen en leuke dingen doen van ons geld. Maar we
zitten hier vast en de jaren tellen door. Wij voelen ons beroofd en berooid.""

Volgens Huitema staat het stel symbool voor veel Groningers. ""Mensen in het
gebied voelen zich letterlijk gevangen in hun eigen woning. Ze kunnen geen kant
op en voelen zich niet serieus genomen door de NAM.""

De gasbevingen grijpen diep in het leven van de bewoners van het
aardbevingsgebied in. Er is voortdurende angst voor nieuwe bevingen en de
bewoners lijden grote financiële schade door aantoonbare waardedaling van hun
huizen. Woningbouwcorporaties hebben jaarlijks voor honderdduizenden euro's
schade door een dalende WOZ-waarde, zei advocaat Huitema.

Het aantal buitenstaanders dat op zoek is naar een huis in 'het rustige
noorden', is gedaald naar zo goed als nul. Een huis verkopen is een heidens
karwei geworden.

De huiseigenaren en corporaties verenigden zich twee jaar geleden in de
Stichting Waardevermindering door Aardbevingen Groningen (WAG). De advocaat eist
namens de WAG nu compensatie: ""De aardbevingen hebben een open wond veroorzaakt
in de provincie Groningen. Groningen heeft lang genoeg gewacht. Gewacht op
maatregelen. Gewacht op geld. Het is tijd voor compensatie.""

De NAM zelf ziet niets in compensatie vooraf. Volgens de gasreus fluctueert de
waarde van huizen met de tijd. Als een huis goed wordt hersteld na schade te
hebben opgelopen door een aardbeving, kan de waarde van die woning ook net zo
goed weer gaan stijgen.

De NAM noemt de methode van vooraf schade vergoeden dus onredelijk en wil pas
geld gaan uitdelen als bij verkoop van de woning blijkt dat de waarde achteruit
is gegaan. ""Anders zal het leiden tot volstrekte willekeur en over- en
ondercompensatie"", aldus raadsman Marnix Leijten van de NAM.

De NAM gaat nog een stap verder. ""We investeren samen met het Rijk 1,2 miljard
euro in de regio. De effecten daarvan op de huizenprijzen zijn nu al zichtbaar
en zullen naar verwachting in de toekomst een verdere impuls geven aan die
prijzen. Het kan best zijn dat er over twintig jaar helemaal geen waardedaling
meer is.""

De rechtbank doet naar verwachting pas over twaalf weken uitspraak.

In eerste instantie vraagt de WAG louter duidelijkheid over de aansprakelijkheid
van de gasreus. De eventuele financiële compensatie moet vervolgens in een
andere, waarschijnlijk individuele, procedure worden geregeld voor iedere
deelnemer.

De rechtszaak tegen de NAM gaat slechts over een onderdeel van de problemen in
het gebied. Ruim 170.000 huizen moeten aardbevingsbestendig worden gemaakt. Dat
zal naar verwachting een kleine dertig jaar duren. Het grote gasveld in
Groningen raakt binnen veertig jaar op, maar de bevingen duren naar verwachting
nog zeker tot 2070.

LANGUAGE: DUTCH; NEDERLANDS"
164107457,2015-06-08T00:00:00,Kamervragen over opheffen Hameland,989929004,Wegener NieuwsMedia BV,,,,REGIO,,160,,"Lichtenvoorde -  PvdA-Kamerlid John Kerstens maakt zich grote zorgen over het
opheffen van sociale werkvoorziening Hameland in de Oost-Achterhoek. Daar werken
1.500 mensen. Kerstens gaat Kamervragen stellen aan staatssecretaris Klijnsma
van Sociale Zaken en Werkgelegenheid, kondigde hij gisteren aan bij Omroep
Gelderland.

De vijf gemeenten die betrokken zijn bij Hameland - Aalten, Berkelland, Oost
Gelre, Winterswijk en Haaksbergen - willen op een kleinschalige manier gaan
werken. Medewerkers worden straks in de 'eigen' gemeente ondergebracht. Kerstens
betwijfelt sterk of dat een verbetering is. ""De sociale werkplaatsen hebben veel
ervaring. Die kennis kunnen ze breder inzetten. Ik heb zelf 60 miljoen euro
geregeld om ze daarbij te helpen en ik denk dat er bij Hameland helemaal niet
gekeken is of ze een deel van dat geld kunnen gebruiken"", zei hij bij In
Gelderland Live. Het liquideren en ontmantelen van Hameland zou bovendien vele
miljoenen kosten.

LANGUAGE: DUTCH; NEDERLANDS"
164107458,2015-06-08T00:00:00,Forse stembusnederlaag voor Turkse leider Erdogan,989929004,Wegener NieuwsMedia BV,,MARC GUILLET,,NIEUWS,,439,,"door Marc Guillet

ISTANBUL -  De Turkse kiezers hebben de regerende AK-partij gisteren bij de
parlementsverkiezingen afgestraft. Nadat ruim 90 procent van de stemmen was
geteld, bleek dat de regeringspartij van president Erdogan de comfortabele
meerderheid van 326 van de 550 zetels kwijt was.

De AKP betaalt daarmee de prijs voor de groeiende onvrede over de hoge
werkloosheid van boven de 10 procent, de kwakkelende economie, en de autoritaire
en intolerante manier waarop de AKP het land de laatste jaren bestuurt.

De grootste verrassing was de winst van de Koerdische Democratische Volkspartij
HDP, die voor het eerst door de kiezers over de hoge kiesdrempel van 10 procent
werd getild. Daarmee zijn de linkse Koerden de morele winnaar van deze
verkiezingen.

Het is een nieuw voorbeeld van hoe radicaal Turkije aan het veranderen is. Voor
het eerst hebben nu de twee groepen die sinds het begin van de Turkse republiek
in 1923 altijd werden gediscrimineerd - praktiserende moslims en
links-nationalistische Koerden - een plaats in het centrum van de macht.

Erdogan, die volgens de grondwet als president boven de partijen hoort te staan,
voerde de afgelopen weken actief campagne voor zijn AKP. Hij riep zijn vrome
aanhang op om de regering een nog grotere meerderheid te bezorgen, zodat de AKP
zonder inspraak van andere partijen een nieuwe grondwet zou kunnen opstellen.
Erdogan wil het Turkse parlementaire systeem veranderen in een presidentieel
systeem, waarin hij zoveel mogelijk uitvoerende macht zou hebben met zo weinig
mogelijk controle.

Die droom lijkt nu een stuk onbereikbaarder geworden. De AKP blijft met rond de
40 procent van de stemmen wel de grootste partij. En Erdogan zal er op blijven
wijzen dat hij in augustus vorig jaar met 52 procent van de stemmen door de
bevolking tot staatshoofd is gekozen.

Als premier, oprichter en leider van de partij voor Rechtvaardigheid en
Ontwikkeling (AKP) heeft Erdogan veel steun onder de kiezers verworven door de
verbetering van de gezondheidszorg, de vernieuwing van de steden, en een
stabiele economische groei. De economie was steeds zijn troefkaart en lijkt nu
zijn achilleshiel te zijn geworden. De Turkse lira verliest steeds meer waarde.
De werkloosheid loopt op. En veel Turken zijn ontevreden over de lage pensioenen
en het niet verder opkrikken van het minimumloon.

De verkiezingscampagne verliep met de nodige incidenten. In de Koerdische stad
Diyarbakir werden vrijdag tijdens een verkiezingsbijeenkomst twee bommen tot
ontploffing gebracht. Bij deze aanslagen vielen diverse doden en zeker honderd
gewonden.

De verkiezingen gisteren verliepen rustig.

LANGUAGE: DUTCH; NEDERLANDS"
164107459,2015-06-06T00:00:00,Moraal uit de mottenballen,989929004,Wegener NieuwsMedia BV,,HANNEKE KEULTJES ;LAURENS KOK,,NIEUWS,,898,,"Sommige VVD'ers zaten vorige week op het partijcongres met de oren te klapperen.
Rutte kwam op de proppen met een verhaal over waarden en het Grote Dikke Ik. De
tijd was er eindelijk rijp voor.

door Hanneke Keultjes

en Laurens Kok

De regen is net opgehouden als Mark Rutte in Vlissingen uit zijn dienstauto
stapt. Het is 5 mei, de premier is erom het Bevrijdingsfestival te openen. Een
jongen van een jaar of 13 klampt de minister-president aan met de vraag of hij
met hem op de foto mag. Natúúrlijk. Pas dan ziet Rutte de sigaret tussen de
lippen van het jochie. In een reflex haalt de premier die uit zijn mond. Jongens
van 13 horen niet te roken.

Het zet Rutte, in de auto terug, aan het denken: was zijn actie niet te
betuttelend? Hoe moet het dan wel? Het is de opmaat naar de toespraak over het
'Grote Dikke Ik', vorige week op het VVD-congres in Arnhem. Rutte hield in
Arnhem een opvallend pleidooi over waarden. En hij veegde de vloer aan met
mensen die hun eigenbelang vooropstellen: graaiende bankiers, scheefwonende
D66'ers en uitkeringstrekkers. Zijn eigen achterban riep hij op, alle affaires
vers in het geheugen, vooral 'normáál' te doen.

Rutte had weleens guller applaus gehad.  Een VVD-leider die over waarden begint,
daar moet de achterban toch even op kauwen. Of zoals een oudgediende nog weet:
,,Toen Frits Bolkestein daar lang geleden eens over begon, werd hij door de
partij met pek en veren overladen.""

Waardencrisis

Hoe Rutte ook benadrukt dat zijn waarden niet naar spruitjes, maar naar vrijheid
ruiken, publiek en media denken al snel aan

CDA'er Jan Peter Balkenende. Die zette met zijn 'fatsoen moet je doen' normen en
waarden op de politieke agenda. Dat de VVD nu diens richting inslaat, is
'uiteraard' ook een plaagstootje naar de concurrent, bevestigen ingewijden. Maar
dat is zeker niet de enige reden voor dit beschavingsoffensief.

Als premier is Rutte vanaf zijn aantreden noodgedwongen bezig geweest met de
economische crisis. De partij sloeg de achterban en kiezers om de oren met
verkiezingsslogans als 'orde op zaken' en 'koers houden'. Nu is na drie
verkiezingen in één jaar tijd een lange periode van campagnevoeren voorbij. Er
is veel gedaan, de verzorgingsstaat is flink vertimmerd, de economie trekt aan.
En na maanden van interne schandalen is er eindelijk weer een beetje rust in de
partij. De VVD moet op zoek naar een nieuw verhaal.

Hoewel, nieuw? Al bij het VVD-voorjaarscongres in 2009 stelt Rutte vast dat
Nederland kampt met een 'waardencrisis'. Hij houdt daar in Rosmalen voor het
eerst in brede kring het verhaal van zijn ouders. Hoe zij tot tweemaal toe,
eerst door de oorlog, later door president Soekarno, gedwongen werden hun leven
opnieuw in te richten. Nooit gedroegen zij zich als slachtoffer, ze toonden lef.
""Ik ben die mensen intens dankbaar"", zegt Rutte. Juist het optimisme van de
wederopbouwgeneratie en hun manier van aanpakken is weggezakt, meent hij. Ook
dan al haalt hij uit naar graaiende bankiers. En ook dan hekelt hij VVD'ers die
'de grenzen van het declaratiereglement hebben opgezocht of overschreden'.

Na het congres in Rosmalen verdwijnt Ruttes 'waardencrisis' snel van het
politieke toneel. Daar win je als VVD'er geen verkiezingen mee, realiseert de
VVD zich. Rechtse kiezers maken zich vooral zorgen over de economische crisis,
hun baan, de exploderende staatsschuld. Daar moet de campagne over gaan. Met
succes.

Na vier jaar in het Torentje is de tijd rijp voor de boodschap die al jaren in
het achterhoofd van Rutte sluimert. Met een klein clubje gaat de premier aan de
slag. Een vertrouweling duwt Rutte een verhaal onder zijn neus over 'grumpy
Dutch voters'; de Nederlandse kiezers die ondanks economisch herstel humeurig
blijven. Het is een feest der herkenning. Ander bewijs dat ze op het goede spoor
zitten, vindt team-Rutte in het recent verschenen rapport Burgerperspectieven
van het Sociaal en Cultureel Planbureau. Daaruit blijkt dat de zorgen van
Nederlanders over de samenleving terug zijn van weggeweest. Dat gevoel wil Rutte
op het komende congres in Arnhem benoemen, zonder daar direct beleid aan te
koppelen. In 2009 zag hij meer blauw op straat nog als een oplossing voor de
'waardencrisis'. Nu heet het: geen beleid maar mentaliteit.

Bankiers

In ad hoc-overlegjes werkt het team aan de speech. Iedereen somt op waar hij
zich aan ergert. Rutte komt zelf met een verhaal uit de koffiekamer van de
school waar hij elke donderdag lesgeeft. Hoofdschuddend heeft hij daar gehoord
hoe ouders leraren de les denken te kunnen lezen. Ook windt hij zich op over
bankiers die nog altijd recht menen te hebben op een flinke loonsverhoging
terwijl lager bankpersoneel eruit vliegt. Die moeten maar naar het buitenland.
""Toedeledoki!"", roept de premier uit. Het team lacht. Ze besluiten het erin te
houden.

Het is een naaste medewerker die vertelt over een werkloos familielid. Rutte,
oud-staatssecretaris van Sociale Zaken, herkent maar al te goed dat mensen wel
erg makkelijk het UWV weten te vinden voor een uitkering. Ook dat gaat mee in de
speech. Uitgerekend deze passage wekt woede in het hele land. Weet hij dan niet
dat je bij ontslag meteen naar het UWV móet? Betrokkenen erkennen achteraf dat
Rutte hiermee de mist in is gegaan. Niettemin is de missie geslaagd: de
waardendiscussie is losgebarsten. Op verzoek van de oppositie is er zelfs
binnenkort een debat in de Kamer.

LANGUAGE: DUTCH; NEDERLANDS"
164107460,2015-06-05T00:00:00,BENNEKOM - Man bewusteloos na val bij lossen van stapel straatstenen,989929004,Wegener NieuwsMedia BV,,,,REGIO,,138,,"Een 57-jarige man is gistermiddag gewond geraakt bij het lossen van een partij
straatstenen in de Prins Bernhardlaan in Bennekom. Rond tien voor half drie viel
de man - van wie de woonplaats gisteren nog niet bekend was - van een
vrachtwagen waarmee de stenen waren aangeleverd. Het is niet duidelijk of het
een medewerker betreft van het bedrijf dat de stenen leverde.

Volgens de politie raakte de man bij de val bewusteloos. Omstanders meldden dat
het slachtoffer er slecht aan toe was.

Het mobiel medisch team werd met een traumahelikopter ingevlogen om de man bij
te staan. Hij werd met onbekend letsel naar het ziekenhuis gebracht.

De inspectie van het ministerie van Sociale Zaken en Werkgelegenheid - voorheen
de arbeidsinspectie - heeft een onderzoek ingesteld naar het ongeval, omdat het
in een werksituatie gebeurde.

LANGUAGE: DUTCH; NEDERLANDS"
164107461,2015-06-05T00:00:00,PvdA wil actie voor betere cultuur Hermes,989929004,Wegener NieuwsMedia BV,,,,VANDAAG,,180,,"NIJMEGEN -  De PvdA-fractie in de Tweede Kamer wil van minister Asscher van
Sociale Zaken en Werkgelegenheid en staatssecretaris Mansveld van Infrastructuur
en Milieu weten welke acties ondernomen worden om de bedrijfscultuur bij
vervoerder Hermes te verbeteren.

Kamerleden Johan Kerstens en Duco Hoogland hebben Kamervragen gesteld over de
angstcultuur bij het busbedrijf. Hermes verzorgt onder de naam Breng het
busvervoer in de Stadsregio Arnhem Nijmegen.

In een nog geheim onderzoeksrapport, waar De Gelderlander dinsdag over heeft
bericht, wordt gesproken van  'een angstcultuur'.

Volgens zowel de ondernemingsraad van Hermes als onderzoeker Ewoud Remmelts is
er 'een probleem met de cultuur binnen het bedrijf'. Remmelts kreeg eind 2014
opdracht onderzoek te doen naar vermeende 'stelselmatige intimidatie' van
Hermespersoneel. De afgelopen maanden heeft hij gesproken met zestig werknemers,
vooral buschauffeurs. De chauffeurs zeggen onder 'onmenselijk grote druk', kort
na ziekmelding, al verplicht te worden tot vervangend werk als folders uitdelen
en bussen aftanken.

LANGUAGE: DUTCH; NEDERLANDS"
164107462,2015-06-02T00:00:00,'Cultuur van angst bij Hermes',989929004,Wegener NieuwsMedia BV,,DENNIS GREIJN,,NIEUWS,,401,,"Angst om baan te verliezen - Uit een uitgelekte eerste versie van een onderzoek
blijkt dat met name chauffeurs zich niet veilig voelen

door Dennis Greijn

NIJMEGEN  -  Bij openbaarvervoerbedrijf Hermes heerst een angstcultuur. Dat
blijkt uit een nog geheim onderzoeksrapport van het bedrijf naar hoe deze
vervoerder, actief in de stadsregio's Arnhem-Nijmegen en Eindhoven, zieke
buschauffeurs begleidt tijdens ziekteverzuim.

Volgens de ondernemingsraad (or) van Hermes en onderzoeker Ewoud Remmelts is er
'wel degelijk een probleem met de cultuur binnen het bedrijf', zo blijkt uit een
uitgelekt verslag van een or-vergadering, in bezit van deze krant. Op die
vergadering is een voorlopige versie van Remmelts' onderzoeksrapport besproken.

'Het werkklimaat' bij Hermes moet hoe dan ook veranderen, zo vinden or en
Remmelts eensgezind. Dat moet de directie, die niet wil reageren, nu snel
oppakken, zeggen ze.

Zelfstandig consultant Remmelts kreeg eind vorig jaar opdracht van zowel
ondernemingsraad als directie om onderzoek te doen naar vermeende 'stelselmatige
intimidatie' van Hermespersoneel. De voorbije maanden heeft de voormalig
directeur van de ambulancedienst in Noord- en Oost-Gelderland voor zijn
onderzoek gesproken met zestig werknemers, vooral buschauffeurs.

Een onbekend aantal chauffeurs heeft op het laatste moment besloten uit angst
voor represailles van de directie niet uit de school te klappen over intimidatie
tijdens ziekteverzuimbegeleiding. Personeel met een, aldus Remmelts, 'goed
verhaal'.

Deze medewerkers voelen zich, vertelt het or-verslag, 'niet veilig genoeg'. Ook
al zijn or en directie voor aanvang van het onderzoek overeengekomen dat
medewerkers desgewenst anoniem hun verhaal kwijt kunnen.

En jongere medewerkers, aldus ingewijden, durven niet met hun verhaal te komen
uit angst hun baan te verliezen.

Deze krant maakte afgelopen oktober gewag van vele tientallen klachten over
intimidatie van ziek personeel aan het adres van vakbond FNV. Volgens de bond
vaak van huilende chauffeurs die zeggen vlak na ziekmelding onder 'onmenselijk
grote druk' al verplicht ander werk moeten doen als bussen aftanken en folders
verspreiden. Chauffeurs onderstrepen dit, maar durven, uit angst om ontslagen te
worden, niet in de krant hun verhaal te doen.

Zowel ondernemingsraad, vakbond FNV, de directie van Hermes en de onderzoeker
zelf onthouden zich van commentaar.

LANGUAGE: DUTCH; NEDERLANDS"
164107463,2015-06-02T00:00:00,300.000 Nederlandse amerikanen,989929004,Wegener NieuwsMedia BV,,,,NIEUWS,,213,,"De ogenschijnlijke overeenkomst met het Nederlandse landschap is één van de
redenen dat generaties geleden zo veel Nederlanders in Michigan zijn
neergestreken, zo wil de overlevering.

Maar grotendeels is het toeval, weet de Nederlands-Amerikaanse historicus Robert
Swierenga. Dat er zoveel Nederlanders juist hier zijn neergestreken is te danken
aan de Rotterdamse dominee Albertus van Raalte. Hij was de kerk, de armoede en
werkloosheid in Nederland beu en stak daarom in 1846 met een groep volgelingen
de Atlantische Oceaan over.

De landverhuizers waren eigenlijk onderweg naar de staat Wisconsin, maar door
het winterse weer strandden ze in Michigan. Daar bleven ze uiteindelijk ook maar
gewoon. Alleen volgden in hun kielzog enkele honderden Nederlanders.

Rond 1900 huisvestte Michigan een derde van alle in Amerika geboren
Nederlanders, blijkt uit cijfers van Swierenga.

Ze woonden vooral in het westen van de staat, in plaatsen als Grand Rapids
(30.000 Nederlanders in 1930), Holland (17.000 Nederlanders), Harderwyk en
Zeeland.

In 1990 telde de regio 300.000 inwoners met Nederlandse wortels.

Overigens claimen in heel Amerika 4,5 miljoen inwoners verwantschap met
Nederland te hebben, blijkt uit een enquête van het Amerikaanse bureau voor de
statistiek in 2013.

LANGUAGE: DUTCH; NEDERLANDS"
164107464,2015-06-02T00:00:00,Robert Maaskant bedenkt zich en wil nu toch doorgaan bij NAC,989929004,Wegener NieuwsMedia BV,,,,SPORT,,247,,"BREDA -   NAC en Robert Maaskant hebben de intentie om langer met elkaar door te
gaan. Dat bevestigde de trainer gisteren.

Zondag, direct nadat de Bredase club uit de eredivisie was gedegradeerd, zei
Maaskant zijn ontslag aan te bieden. Op die manier wilde hij de club de tijd en
ruimte geven om een oplossing te zoeken voor de toekomst. NAC liet direct na de
degradatie via algemeen directeur Justin Goetzee weten tevreden en enthousiast
te zijn over de werkwijze van Maaskant.

Bij handhaving had Maaskant een driejarig contract ondertekend bij de club waar
zijn hart ligt en zou hij verantwoordelijk worden voor het hele technische
kader. Beide partijen gaan deze week weer om de tafel zitten. De verwachting is
dat ze er snel uitkomen, om samen de gevallen club binnen één jaar uit de eerste
divisie te krijgen.

Dat moet allemaal wel met fors minder geld. NAC zal door de degradatie het
spelersbudget met een miljoen euro verminderen tot 2,6 miljoen euro. De
begroting van 12 miljoen zal met 30 tot 40 procent krimpen.

Goetzee praatte gisteren in het stadion het kantoorpersoneel bij. Ingrijpende
beslissingen zijn onafwendbaar, zo luidde zijn boodschap. Gedwongen ontslagen
onder de 23 fulltime-werknemers zijn niet te voorkomen. De helft zal
waarschijnlijk bedankt worden voor bewezen diensten, aflopende contracten, met
name op de commerciële afdeling, worden niet verlengd. Goetzee zelf levert 12,5
procent van zijn salaris in, maakte hij kenbaar tijdens zijn toespraak.

LANGUAGE: DUTCH; NEDERLANDS"
164107465,2015-06-02T00:00:00,Rutte begrijpt 'Dikke ik' niet goed,989929004,Wegener NieuwsMedia BV,,,,NIEUWS,,260,,"UTRECHT -  In een betoog tegen hufterigheid, egoïsme en passiviteit kwam Mark
Rutte tijdens het VVD- congres op 'het Grote Dikke ik' in onze samenleving. De
bedenker van die term, socioloog Harry Kunneman, zegt dat Rutte zijn term 'Dikke
ik' niet zo goed begrepen heeft.

""De kern daarachter is namelijk dat we de natuur aan het verkwanselen zijn, en
daar heb ik hem helaas niet over gehoord.""

In een zaal vol VVD'ers hekelde Rutte vrijdag in zijn partijspeech
fatsoensverlies, graaiende bankiers en de bonuscultuur. Hij klaagde van ouders
die aan het oordeel van leraren twijfelen en werklozen die 'meteen' naar het UWV
gaan. Het 'Grote Dikke ik' in plaats van 'zorg voor jezelf en geef om een
ander'.

Sympathiek

Kunneman hoorde het aan en vindt het 'sympathiek', maar zegt ook dat zijn boek
Voorbij het dikke- ik uit 2005 daar niet over ging. ""Rutte noemt vooral de
micro-excessen, maar dat is niet de kern achter mijn term 'Dikke ik'. Dat gaat
veel meer over ongebreideld proberen om macht en geld te vergaren. En vooral:
over het overmatige consumeren en de gevolgen voor het milieu en het dreigende
ecologische hartinfarct. Dat kwam niet in het verhaal van Rutte terug, dacht
ik.""

Kunneman grinnikt er maar een beetje om. Want Rutte 'bedoelt het goed'. ""Het is
een eerste stap.""

Wel zegt hij dat PvdA-leider Diederik Samsom de term beter had begrepen toen hij
er in 2007 mee kwam. ""Die ging echter vervolgens met de VVD in de zee."" Kunneman
raadt Rutte aan de eerste 25 pagina's van zijn boek nog eens te lezen. ""Dat is
een helder betoog over Dikke-ik.""

LANGUAGE: DUTCH; NEDERLANDS"
164107466,2015-06-02T00:00:00,Hooggerechtshof VS steunt hoofddoek,989929004,Wegener NieuwsMedia BV,,,,NIEUWS,,179,,"WASHINGTON -  Samantha Elauf, een Amerikaanse moslima die een hoofddoek draagt
en daarom geen baan bij een kinderkledingwinkel kreeg, heeft het Amerikaanse
hooggerechtshof sinds gisteren aan haar zijde.

Het hof oordeelde vrijwel unaniem dat de destijds 17-jarige Samantha Elauf in
2008 in de stad Tulsa (in de staat Oklahoma) ten onrechte een baan is geweigerd
door de firma Abercrombie & Fitch.

Samantha Elauf wilde bij Abercrombie Kids in Tulsa aan het werk als verkoopster.

Maar de vrouw zag er niet uit zoals Abercrombie & Fitch met het 'uiterlijk
beleid' graag wilde om de kleding aan de man te brengen.

De winkelketen heeft een stijl geëtaleerd die moet doen denken aan de
studentenwereld van de Amerikaanse oostkust.

Het bedrijf heeft laten weten dat er inmiddels een andere dresscode geldt.

De zaak van Samantha Elauf tegen de winkelketen is gevoerd door een federale
instelling, de Commissie Gelijke Behandeling voor Werkgelegenheid (EEOC).

Samantha Elauf werd bij haar juridische strijd ook gesteund door christelijke en
joodse groepen en een groep sikhs.

LANGUAGE: DUTCH; NEDERLANDS"
164107467,2015-06-01T00:00:00,Uitzendbedrijfje uit Beers is 'uitbuiter' volgens FNV Bouw,989929004,Wegener NieuwsMedia BV,,CHRIS VAN ALEM,,REGIO,,573,,"door Chris van Alem

BEERS -   Uitzendbedrijf AOK uit Beers buit zijn mensen uit. Ze krijgen niet
genoeg loon betaald. Ook heeft het bedrijf lak aan andere cao-regels. Dat zegt
FNV Bouw nadat de inspectiedienst van het ministerie van Sociale Zaken en
Werkgelegenheid (SZW) na diverse controles heeft vastgesteld dat AOK de cao
overtreed.

AOK heeft circa vijftig Hongaarse ijzervlechters in dienst die momenteel in
Friesland en Groningen werken aan infrastructuur-projecten. Volgens het
onderzoek van SZW betaalt AOK de Hongaren minder loon dan de wet voorschrijft,
draaien de werknemers zelf op voor de kosten van hun huisvesting, wordt
onvoldoende vakantietoeslag opgebouwd en worden maaltijdvergoedingen niet
betaald. De Hongaren zouden via AOK circa 400 euro bruto per maand verdienen,
volgens NRC Handelsblad afgelopen zaterdag. De ijzervlechters werken voor
bouwbedrijf Heijmans uit Rosmalen en de BAM. Pikant detail: ze voeren opdrachten
uit voor de overheid. In Leeuwarden gaat het om een aquaduct en in Groningen om
de bouw van een brug. Minister Asscher van Sociale Zaken is uiterst fel op
schijnconstructies waarmee Nederlandse bedrijven de regels proberen te omzeilen.

De BAM zegt in een reactie geen rechtstreekse relatie met uitzendbedrijf AOK te
onderhouden. ""AOK is een onderaannemer van een onderaannemer. Onze
onderaannemers zijn echter ook gehouden om de wet- en regelgeving na te leven,
zoals in de contracten is vastgelegd. Als wordt vastgesteld dat zij dat niet
doen, spreken wij hen erop aan en zal dat van invloed zijn op onze toekomstige
relatie"", zegt Arno Pronk van BAM. Woordvoerder Rik Hammer van Heijmans zegt dat
zijn bedrijf ""de onderaannemer die met AOK werkt vraagt na te gaan of de door
FNV geschetse situatie van toepassing is op medewerkers die voor Heijmans
gewerkt hebben.""

Bij AOK in Beers was gisteren niemand bereikbaar voor commentaar. Het bedrijf
staat op naam van de Hongaarse Kinga Ocskai (33). Op hetzelfde adres is ook het
eveneens Hongaarse uitzendbureau ANK gevestigd, eigendom van Ilona Röder (63).
De relatie tussen beide bedrijven is onduidelijk. AOK is sinds augustus vorig
jaar actief.

Volgens FNV Bouw zijn de problemen met het Beerse uitzendbedrijfje in oktober
begonnen. Toen waren er al aanwijzingen van overtreding van de cao-regels, maar
kon de vakbond niets beginnen omdat de Hongaarse ijzervlechters uit angst geen
bewijs durfden aan te leveren.

Nu is dat de inspectiedienst van het ministerie wel gelukt. De inspecteurs
hebben bevoegdheden die de vakbonden niet heeft. ""In oktober kwamen we op een
bouwplaats tegenover het Groningse stadhuis Hongaarse en Poolse bouwvakkers
tegen die fors werden onderbetaald"", zegt Helga Tienkamp van FNV Bouw.

AOK is op meerdere plaatsen actief geweest. Behalve in Groningen en Leeuwarden
heeft het bedrijf ook in Deventer en Utrecht gewerkt. Masja Zwart van FNV
Naleving zegt BAM en Heijmans te hebben gewaarschuwd voor de praktijken van AOK.
Zwart: ""Maar toch grepen ze niet in. Ze snappen kennelijk niet wat
ketenverantwoordelijkheid inhoudt."" Arno Pronk zegt dat BAM destijds zelf
onderzoek heeft gedaan, maar 'geen problemen heeft geconstateerd.' ""Toen was de
beschuldiging dat volgens een andere cao zou worden betaald. Dit bleek niet het
geval. De afwijkingen die nu zijn geconstateerd zijn van een andere aard.""

FNV heeft het Beerse uitzendbureau gesommeerd per ommegaande een nabetaling te
doen aan de betrokken werknemers.

LANGUAGE: DUTCH; NEDERLANDS"
164107468,2015-06-01T00:00:00,Pesten op het werk is epidemie,989929004,Wegener NieuwsMedia BV,,DEBORAH JONGEJAN,,,,437,,"Spotten, buitensluiten, fysiek geweld: pesten op het werk komt vaak voor. 'Dat
moet veranderen', zegt minister Asscher. - Vier miljoen verzuimdagen door pesten
op het werk

door Deborah Jongejan

DEN HAAG -   Eén op de vier werknemers is wel eens gepest door een collega. Ze
werden bespot, buitengesloten en soms zelfs fysiek aangevallen. Bovendien wordt
er flink geroddeld op de werkvloer.

Minister Asscher van Sociale Zaken en Werkgelegenheid lanceert vandaag een
voorlichtingscampagne om een einde te maken aan de epidemie. Want de gevolgen
van het pesten op de werkvloer zijn volgens hem veel te groot.

Mensen krijgen lichamelijke en psychische problemen. Het leidt tot vier miljoen
verzuimdagen per jaar. Dat kost werkgevers 900 miljoen euro, omdat ze zieke
werknemers moeten doorbetalen.

Roddelen over collega's komt bijna overal voor. Iemand structureel kleineren en
buitensluiten, is de meest voorkomende vorm van pesten. Schoppen en slaan komt
het minst vaak voor bij bedrijven.

De meeste mensen vinden dat leidinggevenden het pesten moeten stoppen, maar de
helft van de werknemers geeft aan dat hun baas niets deed. Leidinggevenden zijn
ook niet altijd op de hoogte of ze zijn zelf juist de pestkoppen.

95 Procent van de werknemers geeft aan dat er nooit over pesten wordt gesproken.
Asscher wil dit taboe doorbreken. Volgens hem moet het juist besproken worden om
te zorgen voor een veilige werkplek. Asscher: ""Ik hoorde van iemand bij wie ze
elke dag op het bureau sprongen om hem uit te schelden. Of dat iedereen per mail
werd uitgenodigd voor een vrijdagmiddagborrel, behalve één collega. Dat moet je
eens tot je door laten dringen. Logisch dat je daar ziek van wordt. Het kan ook
discriminerend zijn: heel de tijd anders bejegend worden. Mensen worden echt
weggepest.''

De minister is van de cijfers geschrokken. ""De impact is heel groot voor mensen
die dit overkomt. De kostenpost is gigantisch, 900 miljoen euro. Het is
belangrijk dat we daar wat aan doen. Slachtoffers vinden het moeilijk om erover
te beginnen. Soms is zelfs hun leidinggevende de dader. Het is nog echt een
taboe, dat moeten we doorbreken.''

Met de campagne wil Asscher bereiken dat het taboe minder wordt: ""Zodat er bij
de koffieautomaat over wordt gesproken. Dat mensen eerder ingrijpen als ze het
zien. De campagne richt zich dus vooral op de collega's, de 7 miljoen mensen die
moeten doorhebben dat iemand gepest wordt. Slachtoffers voelen zich hartstikke
alleen en durven het niet aan de kaak te stellen. Terwijl een bedrijf er baat
bij heeft dat er een gezonde werksfeer is. Het is ook wettelijke plicht daarvoor
te zorgen.""

LANGUAGE: DUTCH; NEDERLANDS"
164107469,2015-07-04T00:00:00,'Nederland kent genoeg bokito's'; Ongrijpbare vicepremier én PvdA-kroonprins Lodewijk Asscher is niet over de rooie te krijgen,6,De Telegraaf,,Paul Jansen en Wouter de Winther,,Nieuws-Reportage; Blz. 6,,1553,,"Hij is vicepremier in het kabinet, dat de zwaarste miljardenbezuinigingen ooit
doorvoerde. En de partij van Lodewijk Asscher (40) krijgt daarvoor klop. Zijn
PvdA staat op een historisch dieptepunt, partijleider Diederik Samsom lijkt het
spoor bijster. Dus richten steeds meer blikken zich op deze kroonprins, die
wordt geroemd om zijn politieke talent, maar volgens Haagse collega's zo
ongrijpbaar is als een paling in een emmer snot.

'Supergaaf , zegt Lodewijk Asscher als hij het Amsterdamse decor van zijn
fotosessie bekijkt. Maar, wacht eens even, dat is taal die we herkennen.
Oerpositivo Mark Rutte bezigt toch deze term?  Klopt  , lacht de vicepremier.
Waar je mee omgaat, word je mee besmet.

Er zijn meer dingen die de PvdA-bewindsman na tweeënhalf jaar regeren deelt met
de liberale minister-president, al liggen ze ideologisch mijlenver uit elkaar.
Zo is hij zacht op relaties, en hard op inhoud, stelt Asscher. Net als Rutte. En
het recenseren van Haagse gebeurtenissen is niet zijn ding. Net als ? Inderdaad.
Rutte. Asscher houdt het liever dicht bij zichzelf.

Een interview met De Telegraaf over zaken die verder reiken dan zijn eigen
ministersportefeuille bleek de voorbije maanden dan ook geen
vanzelfsprekendheid. In de aanloop naar de Statenverkiezingen werd een verzoek
afgewimpeld, volgens boze tongen na een 'njet' van het PvdA-campagneteam. Het
Telegraafverslag van Diederik Samsoms tirade over 'de Haagse werkelijkheid',
onder de ronkende kop 'Samsom over de rooie' , had de verstandhouding natuurlijk
geen goed gedaan. Asscher doet het af met een grapje.  Wat komt er boven het
interview te staan , vraagt hij,  Asscher over de rooie?

'PvdA op sterven na dood', is misschien een meer toepasselijke kop. De kleinste
regeringspartij heeft verantwoordelijkheid genomen en vuile handen gemaakt, maar
wordt door de kiezer genadeloos afgestraft. Volgens peilingen resteren zo'n tien
van de achtendertig zetels, die de sociaaldemocraten bij de verkiezingen van
2012 met new kid  Samsom scoorden.  Die peilingen zien er nu heel slecht uit ,
verzucht Asscher, als we op een terras zitten in het hoofdstedelijke
havengebied.  Ik word er doodziek van.

Krijgt de PvdA stank voor dank?   Het zijn twee dingen. Ik denk dat Nederland
wel degelijk behoefte heeft aan een partij die realistisch is, maar ook het
sociale in de gaten houdt. Dus daar zit in Nederland altijd steun. Wij moeten
laten zien dat we die steun en het vertrouwen verdienen. Het tweede is dat we
heel slechte peilingen en uitslagen hebben, maar tegelijkertijd een team dat erg
gewaardeerd wordt. Jeroen Dijsselbloem, de burgemeesters van Amsterdam en
Rotterdam.

Wat doet de PvdA dan verkeerd?   Dat team moet laten zien dat als je in
Nederland verantwoordelijkheid neemt, dat je dan wel vertrouwen nodig hebt.

Ligt het misschien aan teamleider Samsom?   Dat ligt aan ons allemaal.

Kan Samsom wel verder bij deze stand van zaken?   Ik heb de afgelopen tweeënhalf
jaar heel nauw met hem samengewerkt, gezien met wat een onvoorstelbare passie
hij dit werk doet. Creatief, oplossingsgericht. Onderschat hem niet. Hij heeft
een onvoorstelbare veerkracht en energie.

Het gaat niet om zijn veerkracht, het gaat om het vertrouwen van de kiezer.
Ja.

Dus híj kan er wel in blijven geloven, maar als de kiezer dat niet doet, is het
een verloren strijd.   Nederlanders willen ook leiders die, als ze een keer een
tikje krijgen, niet huilend in de hoek gaan zitten. Die doorknokken in het
algemeen belang.

Maar meneer Asscher, uw partijleider krijgt al tweeënhalf jaar klop. Zelfs wij
van De Telegraaf krijgen een beetje medelijden    Nogmaals: onderschat hem niet.
Ik denk dat we in een team functioneren waarin hij cruciaal is. Het gemak
waarmee altijd wordt gezegd van: 'Dan zal het wel aan meneer X of Y liggen'.
Nee! We zullen met z'n allen moeten laten zien dat we het vertrouwen van de
kiezer waard zijn. De PvdA heeft onvoorstelbaar veel op zijn bordje genomen,
juist in het belang van de toekomst van het land.

Hebben jullie te veel hooi op de vork genomen?   Nee, want het was nodig. We
zijn echt weg van die vangrail van dat oplopende tekort. Het feit dat er weer
gepraat wordt over investeren in de zorg, over extra investeringen in onderwijs,
over lastenverlichting op arbeid. Daar hebben we onze nek voor uitgestoken. Daar
hebben we tot nu toe een enorme klap voor gekregen. Maar de enige weg naar voren
is om te laten zien dat we het land verder kunnen brengen. Als je zegt: we
moeten samen vooruit, moet je bij de PvdA zijn.

U zegt: we hebben het land beter gemaakt. Maar als u driekwart van uw kiezers
kwijtraakt, gaat er toch iets ernstig mis?   Ik constateer dat mensen er nog
weinig van gevoeld hebben. Daarom zijn de resterende anderhalf jaar van dit
kabinet ook zo belangrijk. Mensen wisten dat er wat moest gebeuren, ze hebben de
veranderingen en de onzekerheid gezien, maar voelen nog niet dat het beter gaat.
Daar zit de grote opdracht. Als het economisch herstel doorzet, moet dat leiden
tot meer waardering voor de PvdA.

Wat vindt u eigenlijk belangrijker: dat het goed gaat met Nederland of met de
PvdA?   Met Nederland, natuurlijk.

En als het goed gaat met Nederland, ten koste van de PvdA?   De kiezer gaat in
2017 weer naar de stembus. En dan staat iedere partij weer op nul zetels. En dan
moet je aan het einde kijken wie er de grootste is. Peilingen zitten er nog wel
eens naast.

Geen dertig zetels, meneer Asscher.   Ik doe nooit aan weddenschappen, maar  je
kunt dat niet zeker weten.

Misschien met een nieuwe leider. U bent de gedoodverfde kroonprins. De vraag
ligt voor de hand    Ja.

Bent u beschikbaar?   Het antwoord kent u ook. Ik richt me op de behoorlijke
klus die ik nu heb. Ik ben vicepremier, minister van Sociale Zaken in de tijd
dat de werkloosheid moet dalen, en vader van drie kinderen. Dus volgens mij heb
ik mijn handen vol.

Een heel keurig antwoord.   Oh, ik krijg de recensie al tijdens het interview?

Ja! Verheugt u zich al op het leiderschap?   Ik vind het leiderschap van het
PvdA-smaldeel in het kabinet heel leuk.

We bedoelen natuurlijk het PvdA-leiderschap.   Ehhm  vanuit mijn rol werk ik
eraan om te zorgen dat we het als club goed doen.

Dat is geen antwoord op de vraag.   Dat is waar. Maar dat is wel het antwoord
wat ik wil geven.

Zou u ooit leider van de PvdA willen worden?   Dat weet ik niet.

Dat gelooft toch niemand. Het eerlijke verhaal, meneer Asscher!   Ja. Dat weet
ik niet. Het hele beeld dat politici altijd op weg zijn naar een andere baan,
een andere plek, een andere positie, dat voel ik niet zo. Ik vind het een
onwaarschijnlijke eer dat ik mag doen wat ik nu doe. Ik vind het ook hartstikke
moeilijk. Ik moet echt iedere dag op mijn tenen lopen om het goed te doen.
Gelukkig lukt het me zelfs met deze baan nog om 's ochtends mijn kinderen naar
school te brengen en er voor het gezin te zijn. Het is wel soms dat je om vijf
uur 's nachts thuiskomt en om zeven uur de broodjes staat te smeren.

Iets anders. Een veelgehoorde kritiek is: dit kabinet is uitgeregeerd.   Ja, dat
is heel Haags. Het regeerakkoord hebben we erg snel gefixt. Veel mensen hebben
gezegd: het lukt niet. Ik denk dat jullie ons eens per kwartaal afschrijven en
toch is het steeds gelukt.

Wat moet het kabinet nu nog fixen?   Heel veel. De indicatoren zijn goed, maar
er is nog veel te weinig werk. Daarom moeten we die belastingherziening ook
doorzetten, de kinderopvangtoeslag verhogen, loonsubsidies. Dus om die
belastingherziening nou dood en begraven te noemen

Nou, dat is wat coalitiepartner VVD zelf zegt. Wel vijf miljard
lastenverlichting maar verder niets, geen btw-verhoging in ruil voor een verdere
verlaging van lasten op arbeid.   De btw-verhoging gaan we niet doen. Maar we
gaan wel degelijk de belasting hervormen. Dat is nodig om meer banen te creëren.
We moeten daar deze zomer over praten. We moeten dat met ambitie doen. Er was
voorspeld: honderdduizend banen erbij in 2016. Dat moet meer.

Deze week klapte het overleg met de oppositie omdat D66 juist vond dat de
plannen te weinig banen opleveren.   Ja, ik vind het wel jammer, want als je
wilt dat er meer ambitie komt, moet je dat aan tafel bereiken.

Dus D66-leider Alexander Pechtold heeft het als excuus gebruikt?   Ik kan niet
in zijn gedachten treden  Nee, ik houd het echt chic. Dat is een stelregel van
mij. Ik probeer mensen netjes en eerlijk te behandelen. Nederland kent genoeg
bokito's, mensen die alles beter weten voor anderen en klaarstaan om anderen de
maat te nemen.

Zoals werkgeversvoorzitter Hans de Boer, die werklozen labbekakken noemde?   Ook
voor De Boer geldt dat Nederland groot is geworden door hard te zijn op de
inhoud en je elkaar uiteindelijk vindt. In die zin mag ik hopen dat de
profileringsdrang soms een tandje minder wordt. Ik denk niet dat het de
werkgevers helpt, hoe De Boer zich profileert.

Is De Boer nog geloofwaardig als VNO-voorman?   Tuurlijk. Zolang hij de leider
is, is hij geloofwaardig. Ieder vogeltje zingt zoals het gebekt is. Maar in dat
interview zong hij vals.

LANGUAGE: DUTCH; NEDERLANDS"
164107470,2015-07-03T00:00:00,"'Niemand is een held'; Boek, film en tv-serie: aanhoudend succes voor 'Gomorra'",6,De Telegraaf,,,,Kunst; Blz. 14,,786,,"Na de bestseller en de filmhit kwam de serie: Gomorra  blijft boeien. Het
tv-drama over de Napolitaanse maffia, gebaseerd op het beroemde boek van Roberto
Saviano, is in ruim 100 landen aangekocht. Een rondje over de set van Gomorra II
waar de makers vleugels hebben gekregen.

Bernice Breure

Klapzoenen hier, ferme handdruk daar en een kneepje in de knie van een bellende
regieassistent achter een monitor. Ook als de camera's niet draaien beweegt
Fortunato Cerlino (Pietro Savastano) zich als een ware godfather op de set. Hij
laat zijn volle baard nog wat uit model brengen voor een extra verwilderde
aanblik. In de komende scène, het openingsshot van Gomorra II , is Savastano net
ontsnapt uit de gevangenis waar hij zich als een gebroken man heeft voorgedaan
na de moord op zijn vrouw. De kijker weet wel beter: Don Pietro is op
oorlogspad.

Op de palmbomen aan de rand van het bedrijventerrein na zouden we ons overal in
Europa kunnen bevinden. Hier is in de verste verte niks Napolitaans aan. Geen
zee, geen nauwe straatjes en al helemaal geen flatgeraamten die de
achterstandswijken typeren waar de camorra, de maffia van de Zuid-Italiaanse
stad, regeert. Francesca Comencini, vandaag de regisseur van dienst, vertelt dat
deze scène zich afspeelt in Bergamo, in het noorden.

De opnamen zijn eerder dit jaar begonnen in de buurt van Keulen. De komende
maanden wordt nog gedraaid in Kroatië en Honduras. Ambitieus? Zeker. De makers
hebben vleugels gekregen door het succes van het eerste seizoen. Gomorra  is
Italiës bestverkochte tv-serie ooit, en onder meer in de Verenigde Staten
aangekocht. Vorige maand werd het op het televisiefestival in Monte Carlo
uitgeroepen tot Beste Drama tv-serie en versloeg daarmee House of cards .

Die populariteit was allerminst te voorspellen. De cast bestaat voor een groot
deel uit lokale, niet al te ervaren acteurs. Bovendien was lang niet elke
Italiaan gecharmeerd van het idee dat hun land weer zou worden geportretteerd
als een warzone in de greep van de georganiseerde misdaad.  Onpatriottistisch ,
riep oud-premier Berlusconi al eens over Gomorra.

Onzin vindt regisseur Comencini.  Iedereen weet dat Napels meer is dan maffia,
dat hier ook eerlijke mensen wonen. Maar dit is nu eenmaal een substantieel
aspect van dit land. Onze filmcultuur is altijd sterk geweest en realistisch.
Zelfs met een serie over de maffia eren we Italië meer dan onze politici doen.

Dat is ook de inwoners van de wijken waar de maffia heerst, zoals Scampia en
Ponticelli, duidelijk, zegt ze. Veiligheidsmaatregelen tijdens de opnamen daar
waren dit seizoen niet nodig.  Het is altijd delicaat om te filmen in een buurt
als Scampia. Maar ook daar wordt gezien dat geen enkel personage in Gomorra  een
held is. Stuk voor stuk leven zij in een nachtmerrie.

Al Pacino was ten tijde van The godfather  een rolmodel voor kinderen uit deze
buurten. Iedereen wilde een Corleone zijn, maar niemand wil bij de Stavano- of
rivaliserende clan horen, klinkt het beslist.  Het is nog te vroeg om te zeggen
of jongens Ciro of Genny spelen, maar ik mag hopen van niet.

Twee tieners die in het eerste seizoen spelen, zitten momenteel in de
gevangenis.  Voor het casten van kleinere rollen gaan we de straat op , legt de
regisseuse uit.  Het was een verdrietige verrassing dat twee van onze acteurs
zijn opgepakt.  De conclusie life imitates art  klopt niet.  Zij zitten niet
vast wegens betrokkenheid bij de camorra. Deze talentvolle mensen komen helaas
uit een stadsdeel waar criminaliteit en werkloosheid absurd hoog zijn.

De afgelopen dagen heeft Comencini opnieuw doorgebracht met streetcasten.  Als
Italiaans burger, met een moeder uit Napels, doet het pijn om daar het verval en
de corruptie onder ogen te zien. Het is soms nog erger dan wat we in de serie
laten zien en dan ik in Saviano's boek heb gelezen. Indrukwekkend zijn verhalen
van jongeren over hoe een 24 uursdrugsverhandelplek wordt opgezet of hoe daarbij
zelfs peuters worden ingezet. Ik ben ook geschrokken van hun intense afkeer van
kennis, kunst en de staat.

Toch doet ze dit veldwerk graag.  Sommige jongeren werpen zich spontaan op voor
een rol. En niet alleen voor het geld. Door ons horen ze 'andere muziek', leren
dat er meer is in de wereld.

Terwijl de geblindeerde vluchtauto van Don Pietro voor de opnamen komt
voorrijden, geeft ze haar verklaring voor het succes.  Gomorra  is een
documentaire gecombineerd met de snelheid en spanning die we kennen uit bekende
Amerikaanse series zoals The wire . Er worden grote avonturen in beleefd. Maar
zet het beeld stil en je ziet een accuraat beeld van de werkelijkheid.

LANGUAGE: DUTCH; NEDERLANDS"
164107471,2015-07-03T00:00:00,Van der Louw; TOEN,6,De Telegraaf,,"Frankenhuis, Gerda",,Nieuws-Regio-Rotterdam; Blz. 14,,343,,"In de rubriek Toen wordt iedere week aan de hand van de actualiteit teruggrepen
op vroeger. Dat gebeurt in samenwerking met het Stadsarchief Rotterdam.

Deze week: voormalig burgemeester André van der Louw.

Op 20 oktober, de tiende sterfdag van André van der Louw, wordt in Rotterdam een
straat naar hem vernoemd. Ook zal een kunstwerk met zijn beeltenis worden
onthuld in het Stadskantoor. Hij was tussen 1974 en 1981 burgemeester van
Rotterdam.

Van der Louw werd in 1933 geboren als zoon van een Haagse melkboer. Hij werkte
bij de Vara-gids en was medeoprichter van jongerenblad Hitweek, beginpunt van de
jeugdcultuur. Bij Nieuw Links, een groep vernieuwers binnen de PvdA, schreef hij
in 1966 mee aan het spraakmakende manifest 'Tien over Rood', dat pleitte vóór de
DDR en tegen het dictatoriale Portugal.

In 1974 werd hij benoemd tot burgemeester van Rotterdam, maar hij moest die stad
eerst veroveren. Hij zou te onervaren zijn en te rood. Van der Louw bestuurde de
stad het liefst met zijn voeten op tafel. Juist omdat hij zo informeel kon zijn
en voor iedereen aanspreekbaar was, liep al snel heel de stad met hem weg. Hij
kreeg te maken met allerlei grote stadsproblemen. De verplaatsing van de
prostitutie van Katendrecht verliep tumultueus. Onder zijn bestuur kwam de
stadsvernieuwing van de grond, maar met veel renovatie in plaats van eerder
voorgestelde volledige sloop.

In 1981 was hij even minister van Cultuur, Recreatie en Maatschappelijk Werk in
het kabinet-Van Agt/Den Uyl.  Ze hebben me met tien paarden moeten wegtrekken
uit Rotterdam , zei hij later. Toen hij voorstelde werkloze jongeren een soort
arbeidsplicht op te leggen, het 'Gemeenschapstakenplan', kwamen woedende
actievoerders zijn tuin omspitten. Hierna was hij voorzitter van het Openbaar
Lichaam Rijnmond, de voorloper van de Stadsregio

Van der Louw werd sectievoorzitter Betaald Voetbal bij de KNVB, had
bestuurfuncties bij de omroep en was tot zijn pensioen in 1997 voorzitter van de
NOS. In 2005 overleed hij aan kanker.

LANGUAGE: DUTCH; NEDERLANDS"
164107472,2015-07-02T00:00:00,Puerto Rico vecht om bankroet af te wenden; Caribisch eiland lijkt 'Griekenland van de VS',6,De Telegraaf,,,,DFT; Blz. 24,,554,,"Edwin Timmer  San Juan  Terwijl medisch specialisten en andere beroepsgroepen
Puerto Rico de rug toekeren, vechten achterblijvende ondernemers tegen dalende
omzetten.  De vlucht van circa 300.000 landgenoten (één op de tien burgers) in
tien jaar tijd, stelt de tot haar nek in de schulden gestoken overheid voor een
extra probleem: inkomsten uit belastingen vallen structureel tegen.

Zo dendert Puerto Rico, het Caribische eiland dat officieel tot de Verenigde
Staten behoort, in sneltreinvaart Griekenland achterna richting financiële
afgrond. Komende weken moet de regering van gouverneur Alejandro García Padilla
opnieuw grote aflossingen doen over de schuld van $72 miljard. Maar tijdens een
tv-toespraak liet García geen twijfel bestaan: Puerto Rico heeft geen rooie
cent.

Hoe slaagt een eiland met slechts circa 3,5 miljoen zielen erin om zo'n schuld
op te bouwen?  Gedurende bijna twintig jaar heeft Puerto Rico begrotingstekorten
gekend en politici kozen ervoor die gaten te vullen met geleend geld'', zegt
Juan Agosto Alicea, voormalig minister van Financiën, tegen De Telegraaf.

Puerto Rico kon moeiteloos leningen wegzetten omdat het zijn obligaties
aantrekkelijk op de Amerikaanse markt aan de man kon brengen. Agosto:  Die
obligatieleningen waren razend populair dankzij een driedubbele
belastingvrijstelling: federaal, statelijk en gemeentelijk.  Terwijl de
investeerder dacht in redelijk risicoloze obligaties te investeren, bleven
politici op het eiland het echte probleem voor zich uitschuiven.

Toen daar vanaf 2006 ook een economische crisis bijkwam, klapte de schaar
langzaam dicht. Madeleine Hernandez heeft vijf restaurants op het eiland. Maar
haar keten Argentinian Churrasco Factory zag de omzet sinds 2007 met 40%
teruglopen.  Met één lokaal ben ik uit voorzorg gestopt, omdat ook allerlei
kantoren in die wijk sloten. En dan heb ik nog geluk dat ik betaalbare
maaltijden serveer, want talloze luxe restaurants hebben de deuren gesloten.

Bovendien klapte de huizenmarkt in elkaar na 2007. Het midden- en lagere segment
kende prijsdalingen van 40 tot 50%. Terwijl in 2006 nog ruim 13.400 nieuwe
woningen werden verkocht, waren dat er 3500 in 2012. Ondanks scherpe ingrepen in
pensioenen en andere overheidsuitgaven  bleven de tekorten structureel door
steevast te hoge schattingen van de belastinginkomsten.

Dokter Yonathan Rivera, partner van restauranteigenaar Hernandez, is getuige van
een ander drama door de financiële crisis. Omdat de overheid niet op tijd de
zorgverzekeraars betaalt, wachten duizenden medisch specialisten op hun geld.
Velen zijn dat beu en vertrekken naar de VS , zegt Rivera.  Zeker vijftig
bekenden van me, inclusief hun families, hebben al hun koffers gepakt. Zo
ontstaat een nijpend tekort aan medisch specialisten en zusters.

Voor gouverneur García blijven twee opties over. De eerste is uitstel van
aflossingen en herstructurering van de schuld. Daarover wordt onderhandeld met
schuldeisers. De tweede optie is zich failliet laten verklaren, zoals steden als
Detroit eerder deden. Maar volgens de Amerikaanse wet mag een staat als Puerto
Rico dat niet. Het Witte Huis ziet aanpassing van die wet wel zitten. Maar veel
Republikeinen in het Congres weigeren, zij vinden dat het belonen van slecht
gedrag.

LANGUAGE: DUTCH; NEDERLANDS"
164107473,2015-07-02T00:00:00,Aalberts trekt aan,6,De Telegraaf,,"Meuzelaar, Dorinde",,DFT; Blz. 25,,124,,"KBC verhoogde gisteren zijn beleggingsadvies voor Aalberts Industries van
'houden' naar 'kopen' en trok zijn koersdoel met EUR 7 op tot EUR 32. De
Belgische bank verwacht dat de gunstigere vooruitzichten voor de industrieel
toeleverancier samen met een betere productmix en sterkere bijdrages van
overnames de komende jaren resulteren in een sterke margegroei.

Aalberts kan bijvoorbeeld profiteren van het herstel op de huizenmarkten in de
Verenigde Staten, het Verenigd Koninkrijk en Nederland. Maar ook de industrie
staat er steeds beter voor. KBC is bovendien blij dat het management beter let
op het verbeteren van de toegevoegde waarden en kostenbesparingen. Dat was hard
nodig, maar het bedrijf is nog op tijd om in te grijpen.

LANGUAGE: DUTCH; NEDERLANDS"
164107474,2015-07-02T00:00:00,Puerto Rico vecht om failliet te voorkomen; Caribisch eiland lijkt 'Griekenland van de VS',6,De Telegraaf,,,,DFT; Blz. 24,,558,,"Edwin Timmer  San Juan  Terwijl medisch specialisten en andere beroepsgroepen
Puerto Rico de rug toekeren, vechten achterblijvende ondernemers tegen dalende
omzetten.  De vlucht van circa 300.000 landgenoten (één op de tien burgers) in
tien jaar tijd, stelt de tot haar nek in de schulden gestoken overheid voor een
extra probleem: inkomsten uit belastingen vallen structureel tegen.

Zo dendert Puerto Rico, het Caribische eiland dat officieel tot de Verenigde
Staten behoort, in sneltreinvaart Griekenland achterna richting financiële
afgrond. Komende weken moet de regering van gouverneur Alejandro García Padilla
opnieuw grote aflossingen doen over de schuld van 72 miljard. Maar tijdens een
tv-toespraak liet García geen twijfel bestaan: Puerto Rico heeft geen rooie
cent.

Hoe slaagt een klein eiland met slechts een slordige drieëneenhalf miljoen
zielen erin om zo'n schuld op te bouwen?  Gedurende bijna twintig jaar heeft
Puerto Rico begrotingstekorten gekend en politici kozen ervoor die gaten te
vullen met geleend geld'', zegt Juan Agosto Alicea, voormalig minister van
Financiën, tegen De Telegraaf. Puerto Rico kon moeiteloos leningen wegzetten
omdat het zijn obligaties aantrekkelijk op de Amerikaanse markt aan de man kon
brengen. Agosto:  Die obligatieleningen waren razend populair dankzij een
driedubbele belastingvrijstelling: federaal, statelijk en gemeentelijk.''
Terwijl de investeerder dacht in redelijk risicoloze obligaties te investeren,
bleven politici op het Caribische eiland het echte probleem voor zich
uitschuiven.

Toen daar vanaf 2006 ook een economische crisis bijkwam, klapte de schaar
langzaam dicht. Madeleine Hernandez heeft vijf restaurants op het eiland. Maar
haar keten Argentinian Churrasco Factory zag de omzet sinds 2007 met 40%
teruglopen.  Met één lokaal ben ik uit voorzorg gestopt, omdat ook allerlei
kantoren in die wijk sloten. En dan heb ik nog geluk dat ik betaalbare
maaltijden serveer, want talloze luxe restaurants hebben de deuren gesloten.''

Bovendien klapte de huizenmarkt in na 2007. Het midden- en lagere segment kende
prijsdalingen van 40 tot 50%. Terwijl in 2006 nog ruim 13.400 nieuwe woningen
werden verkocht, waren dat er 3500 in 2012. Ondanks scherpe ingrepen in
pensioenen en andere overheidsuitgaven  bleven de tekorten structureel door
steevast te hoge inschattingen van de belastinginkomsten.

Dokter Yonathan Rivera, partner van restauranteigenaar Hernandez, is getuige van
een ander drama door de financiële crisis. Omdat de overheid niet op tijd de
zorgverzekeraars betaalt, wachten duizenden medisch specialisten op hun geld.
Velen zijn dat beu en vertrekken naar de VS'', zegt Rivera.  Zeker vijftig
bekenden van me, inclusief families, hebben al hun koffers gepakt. Zo ontstaat
een nijpend tekort aan medisch specialisten en zusters.''

Voor gouverneur García blijven twee opties over. De eerste is uitstel van
aflossingen en herstructurering van de schuld. Daarover wordt onderhandeld met
schuldeisers. De tweede optie is zich, net zoals steden als Detroit eerder
deden, failliet laten verklaren. Maar volgens de Amerikaanse wet mag een staat
als Puerto Rico dat niet. Het Witte Huis ziet aanpassing van die wet wel zitten.
Maar veel Republikeinen in het Congres weigeren, zij vinden dat het belonen van
slecht gedrag.

LANGUAGE: DUTCH; NEDERLANDS"
164107475,2015-07-02T00:00:00,'Langer open op zondag',6,De Telegraaf,,"Graveland, Germa",,Nieuws-Regio-Haagland; Blz. 12,,160,,"Den Haag  D66 in Den Haag wil dat de openingstijden voor winkels worden
vrijgegeven.   Bij een moderne stad horen moderne openingstijden. Dat in deze
stad de supermarkten op zondag voor etenstijd al sluiten, is een internationale
stad onwaardig. Laat ondernemers zelf de keus wanneer zij hun winkel willen
sluiten en openen , aldus fractievoorzitter Robert van Asten.

De partij zal vandaag bij de algemene beschouwingen in de gemeenteraad een
pleidooi houden om de regels voor ondernemers te versoepelen, aan te passen of
af te schaffen.

De openingstijden zijn een voorbeeld, maar bijvoorbeeld ook de vergunningen voor
straatverkopers. Maatwerk is, aldus Van Asten, de sleutel.  Wij zien regelmatig
situaties waarin een ondernemer of bewoner komt met innovatieve ideeën, en de
gemeente deze ideeën tegenhoudt door verouderde regels. Hierdoor laten we in Den
Haag kansen lopen, wat we ons met zo'n hoge werkloosheid niet kunnen
veroorloven.

LANGUAGE: DUTCH; NEDERLANDS"
164107476,2015-07-02T00:00:00,'Onderhandelen met Griekenland is een gebed zonder einde',6,De Telegraaf,,"Stols, Margo",,WUZ; Blz. 14,,754,,"Zo snel als de eurogroep onlangs besliste dat Nederland weer extra miljoenen
moest ophoesten, zo traag is het begrip dat onderhandelen met de Grieken een
gebed zonder einde is!

Marijke Uittenbogaard

Naheffing  Minister Dijsselbloem heeft willens en wetens het parlement en de
Nederlandse kiezers voorgelogen. Hij had beweerd dat Brussel vrijgave van de
documenten blokkeerde maar het tegendeel blijkt hier het geval. Een grote
onvergeeflijke leugen. Consequenties mogen hier niet uitblijven, maar het
kabinet kennende zal het wel weer met een sisser aflopen, en met een mea culpa
worden afgedaan.

A. van Geenhuizen

Zekerheid  De Wet Werk en Zekerheid is in werking getreden maar voor velen is de
zekerheid op een baan gelijk verkeken. Nog net voor de valreep snel je personeel
ontslaan, het geeft aan hoeveel werkgevers om hun personeel geven. De enige
zekerheid voor het personeel is het bijten op een houtje na zich jarenlang voor
een bedrijf ingezet te hebben. Weer zo'n geweldige regeling van onze politiek
die de burger alleen maar meer ellende en werkloosheid geeft.

R. van Putten

Blufpoker  Geen cent te makken en toch hoog spel spelen. De Grieken willen
toegeven aan de voorwaarden, mits ze nog een extraatje krijgen van 15 miljard.
Hoe diep kun je vallen?

Piet de Jong

Zwakste  De oorzaak van een Grexit ligt geheel bij de EU en Brussel. Sinds wij
en de andere Europese staten lid zijn van de EU met Brussel aan de leiding, gaat
het steeds slechter met Europa. Logisch dat de zwakste het eerste bezwijkt,
terwijl Brussel in volle bloei staat. Griekenland is de eerste die berooid
achterblijft, de rest volgt.

Elly Spangler, Hengelo

Hitte  Een paar dagen zon en temperaturen van 30 graden of meer en ons land is
meteen van slag. Zelf heb ik elf jaar in de tropen gewoond, waar het dagelijks
38 graden of warmer was, maar van een hitteplan heb ik nooit gehoord. Ik zou
zeggen, mensen geniet van het mooie weer, want het is zo weer herfst en winter.

H.P. Deeleman, Wijchen

Helpdesk  Aangezien veel leraren vanwege de verwachte negatieve reacties bang
zijn om in de klas gevoelige maatschappelijke thema's aan te kaarten wordt er
een helpdesk geopend om deze leraren te voorzien van advies. Aangezien er in
Amsterdam, de stad met de wapenspreuk 'heldhaftig, vastberaden, barmhartig',
veel politici vanwege de verwachte negatieve reacties bang zijn om een
stedenband met Tel Aviv aan te gaan, vraag ik me af of het misschien niet
verstandig is voor dit soort labbek..., sorry politici, ook een helpdesk te
openen.

Ronald Bon

Imago  De klucht rond Griekenland gaat allang niet meer over ons aller belang,
maar alleen nog om het beperken van imagoschade voor beide partijen

Bartus van der Wenden

Onding  Dat de EU Griekenland alleen maar ellende heeft bezorgd, blijkt wel uit
het feit dat de economie daar gekrompen is met 25 procent en de werkloosheid  op
26 procent staat. Het kapot bezuinigde land moet nu het door de EU 'geleende'
geld terugbetalen en heeft dat niet. Geld lenen kost (veel) geld. Dat weet de EU
ook en zorgt er voor, door steeds maar geld te 'lenen', dat de schuldenberg
steeds maar groter wordt. Uittreden is er niet bij want dat zou een te grote
blamage voor de EU zijn en pijnlijk blootleggen hoe dit hele, miljarden
verslindende, systeem jammerlijk heeft gefaald! De EU is een onding en bestaat
uitsluitend ter meerdere glorie van zichzelf.

Jety de Heer Joha

Voetbalwet  De KNVB is enthousiast over de nieuwe Voetbalwet http://(Tel.nl,
30/6), omdat ze nu de fans 'harder' aan kunnen aanpakken! Maar wat gebeurt er
tegen de spelers?  Meestal beginnen supportersrellen naar aanleiding van het
gedrag van een van de spelers of een beslissing van de arbitrage ten opzichte
van een speler. Laten ze daar eens naar kijken! Voorbeelden te over.

Joe van den Heuvel

Ja, mits  Tsipras zal ongetwijfeld de uitleg voor de EU over de uitslag van het
Griekse referendum al klaar hebben. 'Nee, tenzij' of 'ja, mits', want een simpel
ja/nee kan nooit de oplossing geven.

Henk Versteeg

Kier  De euroleiders benadrukken dat de deur voor de Grieken nog altijd open
staat. Openstaande deuren tochten en van tocht word je ziek, dus dicht die deur.
De euroleiders met Juncker voorop moeten hun handen op tijd terugtrekken, want
je vingers tussen de deur geeft pijn, veel pijn!

H. v.d. Sluis

LANGUAGE: DUTCH; NEDERLANDS"
164107477,2015-07-02T00:00:00,Kraken niet meer van deze tijd,6,De Telegraaf,,"Stols, Margo",,WUZ; Blz. 15,,206,,"Laatste veldslag om ADM (Tel.30/06). Het 43 hectare tellende terrein in
Amsterdam is inmiddels achttien jaar gekraakt. Enkele honderden mensen maken
oneigenlijk gebruik van het gebied.

Kunstenaars, daklozen en professionele bedrijven hebben zich er gevestigd en
betalen geen enkele vergoeding daarvoor. Iedere (normale) burger moet in onze
samenleving betalen voor huisvesting, zakelijk of privé, je koopt of huurt een
woning of bedrijfsruimte. De krakers betalen helemaal niets waardoor tevens
sprake is van oneerlijke concurrentie vanwege de bedrijfsactiviteiten.

'Het mijn en het dijn', een basisprincipe binnen ons systeem van normen en
waarden, staat niet in het woordenboek van de krakers. Ook de in 2010 in het
leven geroepen Kraakwet, waardoor kraken illegaal werd, lappen de krakers aan
hun laars.

Wanneer het terrein ontruimd is, biedt het huisvesting aan een scheepswerf, die
werkgelegenheid biedt aan tientallen mensen die belasting, huur of hypotheek
betalen.

Kraken is niet meer van deze tijd, zoals ook de hippies van de Dam zijn
verdwenen, is het kraaktijdperk voorbij. De overheid dient op te treden tegen
dergelijke acties, dat schrijft de wet voor!

Niels J. Kooijman

LANGUAGE: DUTCH; NEDERLANDS"
164107478,2015-07-01T00:00:00,Tapijten weer hoogpolig,6,De Telegraaf,,"Rosken, Thijs",,DFT; Blz. 25,,49,,"Utrecht  De Nederlands-Belgische winkels van Carpetright hebben het afgelopen
boekjaar 2014/2015 een sprong gemaakt van verlies naar winst. Dat maakte
Carpetright Europe dinsdag bekend. Carpetright schrijft de goede resultaten toe
aan een beter consumentenvertrouwen en herstel van de huizenmarkt.

LANGUAGE: DUTCH; NEDERLANDS"
164107479,2015-07-01T00:00:00,'Veiligheid komt er bekaaid van af'; VVD: Wijkaanpak gericht op softe en vage projectjes,6,De Telegraaf,,"Graveland, Germa",,Nieuws-Regio-Haagland; Blz. 16,,476,,"Germa Graveland   Den Haag  De opvolger van de Haagse krachtwijkenaanpak is te
veel gericht op 'softe en vage projectjes', terwijl criminaliteit en schone,
hele en veilige buitenruimte amper aandacht krijgen.  Dat stelt VVD-raadslid
Ingrid Michon-Derkzen vandaag bij de bespreking van het plan Opwaartse Kracht in
de raadscommissie Samenleving.

De wijkaanpak is onderdeel van het coalitieakkoord, dus daar morrelen we niet
aan. Maar we willen wel dat het geld goed wordt besteed. Daar zijn we niet van
overtuigd.

PvdA-wethouder Rabin Baldewsingh zet met de nieuwe aanpak in op 'participatie en
meedoen op het gebied van scholing en werk' en heeft daar elk jaar 3,5 miljoen
euro voor vrijgemaakt. Dat geld komt bovenop alle potjes die er al zijn, voor
bijvoorbeeld sport en het bestrijden van werkloosheid.  Maar hoe voorkomen we
dat al het geld naar dezelfde wijken gaat? , vraagt Michon zich af.  De
sportnota bijvoorbeeld rept ook over aanpakken van bewegingsarmoede in dezelfde
wijken. We willen zien waar het geld voor wordt besteed en wat het effect is.

Het CDA zit redelijk op dezelfde lijn.  We zien in het huidige plan te weinig
concreet. We moeten goed kijken naar wat efficiënt en effectief is , aldus Desh
Ramnath.  Het veiligheidsgevoel is wel verbeterd, maar voor echt
toekomstperspectief moeten er banen komen.  Ramnath pleit er ook voor dat de
bewoners zelf aandragen wat hun ideeën zijn.  Nu is het 'wij maken de plannen en
die bespreken we met de buurt'. Dat moet andersom.

De VVD is ook verbijsterd dat minder dan tien procent van het budget naar
verbetering van de veiligheid gaat.  Er is onderzoek geweest van de
Politieacademie en de Universiteit van Tilburg, waaruit bleek dat juist
criminaliteit een aanjager is van maatschappelijke problemen en daarom grote
consequenties heeft voor de leefbaarheid en kwaliteit van de leefomgeving.

De PvdA vindt de kritiek niet terecht en staat pal achter het plan van haar
bestuurder.

Voor veiligheid en buitenruimte zijn ook flinke potten met geld beschikbaar. Als
je kijkt naar de resultaten van de vorige wijkaanpak zie je forse verbeteringen
bij de buitenruimte en criminaliteit. Maar niet van armoedebestrijding. De
straten, pleinen en huizen zijn mooi, maar de problemen achter de voordeur zijn
gebleven. Dat vraagt extra investeringen en een mate van experimenteren , aldus
raadslid Abderrahim Kajouane.  Bijvoorbeeld in de Schilderswijk zijn mensen
geboren en getogen in de bijstand. We moeten die groep in beweging zien te
krijgen.

Voor Michon klinkt dat nog te vaag.  De belangrijkste conclusie bij de evaluatie
van de Krachtwijkenaanpak was dat fysieke verbeteringen veel meer effect hadden
gehad dan sociale projecten om gedrag en inkomen te veranderen. Er wordt nu te
makkelijk gezegd dat het op orde is.

LANGUAGE: DUTCH; NEDERLANDS"
164107480,2015-07-01T00:00:00,PvdA-pacht; Tegenpool,6,De Telegraaf,,"Vermaak, Hans",,Nieuws-Regio-Amsterdam; Blz. 16,,342,,"In het stadhuis wordt druk gewerkt aan de introductie van vrije keuze in het
erfpachtstelsel. Als laatste gemeente in Nederland, de verzuchting `eindelijk'
is dus wel op z'n plaats. Wilt u blijven pachten, of wilt u na betaling van nog
één fors bedrag de grond onder uw huis vrijkopen? Vanaf 2016 kan het. Het is de
belangrijkste verandering die coalitiepartijen D66, VVD en SP aan het doorvoeren
zijn.

Dit baart oppositiepartij PvdA - knijp even in uw arm - grote zorgen. Want de
PvdA houdt van de erfpacht als grondbelasting die jaarlijks 90 miljoen euro
afroomt bij de huizenbezitters. Op het voorjaarscongres heeft jongerenafdeling
JS de Amsterdamse PvdA dan ook opgedragen om `offensief' te werk te gaan in de
`bestrijding' van de erfpachthervorming. Diplomatieke taal voor: `ga er met
gestrekt been in'.

Deze week werd duidelijk dat er in ieder geval één sociaaldemocraat geluisterd
heeft naar deze oproep. Hij is toevallig ook nog de laatst overgebleven
PvdA-bestuurder in het college van B&W en hij heet Eberhard van der Laan. Ik
citeer:  Erfpacht wordt enorm aangevallen in de stad. En er valt veel te
verbeteren (...) maar erfpacht is als zodanig een goed systeem dat de stad helpt
meer een eenheid te laten zijn'', aldus de PvdA'er in kwestie, herstel,
burgemeester van deze stad tegen het publiek van De Balie. En het werd nog
linkser:  Erfpacht helpt om de winst van de investering van de samenleving weer
een beetje terug te laten komen naar de samenleving.''

Het is cynisch dat PvdA-bobo's die wijken zoals Bos en Lommer en Oud-West
decennialang hebben laten verslonzen, nu durven verdedigen dat de recente
waardestijging van deze buurten terug moet vloeien naar de stadsschatkist. Want
het waren de dappere huizenkopers die als moderne kolonisten deze wijken hebben
terugveroverd op de verloedering. In plaats van de PvdA-retoriek zoals die deze
week klonk zou deze burgemeester hen een lintje moeten opspelden. Toevallig een
van de dingen waar Van der Laan nog wel over gaat.

r.koops@telegraaf.nl

LANGUAGE: DUTCH; NEDERLANDS"
164107481,2015-06-30T00:00:00,Flinke tik Wall Street,6,De Telegraaf,,"Brand, Jurry",,DFT; Blz. 28,,241,,"De Amerikaanse beurzen volgden gisteren de graadmeters in Europa omlaag. De
onzekerheid over de situatie in Griekenland woog ook op de handelsvloeren in de
VS. Wel waren de verliezen voor de belangrijkste graadmeters een stuk kleiner
dan bij de indices in Europa.

Een week geleden leek het erop dat we dicht bij een Griekse deal waren en nu
worden we ineens wakker met kapitaalrestricties , aldus een Amerikaanse
fondsbeheerder. De onzekerheid was duidelijk af te lezen aan de zogenoemde
VIX-index, die vaak wordt gezien als een graadmeter voor de volatiliteit. Die
index stond kortstondig 34% hoger. Wat ook de stemming drukte was een nieuwe
verlaging van de kredietwaardigheid van Griekenland door S&P.

Net als in Europa stonden ook in New York de financiële fondsen onder druk. Zo
verloren Citigroup, Bank of America en Morgan Stanley 2,5% tot 3%.

Er kwam wel positief nieuws over de Amerikaanse huizenmarkt. De voorlopige
woningverkoop in de Verenigde Staten klom in mei voor de vijfde maand op rij en
bereikte het hoogste niveau in negen jaar.

Voedseldistributeur Sysco (min 2,1%) blies zijn voorgenomen overnamebod op US
Foods af. Recent stak een rechter een stokje voor de overnamepoging, nadat de
Amerikaanse mededingingsautoriteit had vastgesteld dat er te weinig concurrentie
zou overblijven. Sysco had $8,2 miljard over voor de aankoop, maar trekt nu $3
miljard uit voor de inkoop van eigen aandelen.

LANGUAGE: DUTCH; NEDERLANDS"
164107482,2015-06-30T00:00:00,KLM snijdt verder; Vakbonden houden rekening met ontslaggolf,6,De Telegraaf,,,,DFT; Blz. 29,,362,,"Yteke de Jong   Amstelveen  Bij luchtvaartmaatschappij KLM neemt de vrees op
meer banenverlies met de dag toe, omdat het slecht gaat met het bedrijf.
Gisteren meldde de Franse krant La Tribune dat er 1000 banen extra moeten
verdwijnen bij KLM, naast het schrappen van verlieslijdende routes bij Air
France.

Of de 1000 banen die moeten verdwijnen deel uitmaken van een nieuw
centralisatieplan van de moedermaatschappij in Parijs, kan een KLM-woordvoerder
niet bevestigen. Want topman Pieter Elbers van KLM ontkent dat er een  nieuwe
situatie  is ontstaan bij de Nederlandse tak van de luchtvaartmaatschappij, waar
tot nu toe is bevestigd dat ruim 3000 banen op de tocht staan als gevolg van
efficiënter werken.

Begin dit jaar woedde er een machtsstrijd tussen de KLM-directie en de holding
in Parijs over de zeggenschap over investeringen in de vloot en overheveling van
geld. Na bemoeienis van de Nederlandse politiek besloot topman Alexandre de
Juniac van Air France KLM de centralisatieplannen te laten rusten. Maar
ingewijden stellen dat de slechte financiële situatie aangegrepen wordt om
verder te snoeien bij KLM.

Elbers stelde maandagavond tegenover De Telegraaf dat hij de huidige
bezuinigingsoperatie van EUR 700 miljoen wil versnellen. Hoe dat in zijn werk
zal gaan is nog niet bekend, want er wordt deze week een cruciaal cao-akkoord
met de piloten verwacht na ruim 10 maanden onderhandelen.

Na het akkoord met de piloten zal duidelijk worden hoe het bezuinigingsplaatje
er vervolgens uitziet. Een mogelijkheid waaraan gedacht wordt is om de
vrijwillige vertrekregeling uit te breiden, die nu geldt voor de bagage- en
vrachtafdeling. Dat is ook de enige uitweg die de vakbonden thans zien.  We
hebben afgesproken dat er tot 1 juli volgend jaar geen gedwongen ontslagen
zullen vallen als wij een hogere productie leveren , stelt bestuurder Joop
Hofland van De Unie in een reactie.  Als de regeling niet wordt uitgebreid, moet
boventallig personeel binnen KLM weer aan werk geholpen worden.

In de komende vijf jaren zal ongeveer 20%, grofweg zo'n 5000 banen, van het
totale personeelsbestand van KLM verdwijnen.

LANGUAGE: DUTCH; NEDERLANDS"
164107483,2015-06-30T00:00:00,Mkb komt in actie,6,De Telegraaf,,"Velde, Paola van de",,DFT; Blz. 31,,136,,"Van een onzer   verslaggeefsters    Amsterdam  Ondernemers komen in actie tegen
de kabinetsplannen om het lage btw-tarief te schrappen.  MKB-Nederland, VNO-NCW
en LTO Nederland lanceren met de aangesloten branches de campagne ´Zeg nee tegen
meer btw´. Op de website www.zegneetegenmeerbtw.nl kunnen zowel ondernemers ,als
consumenten zich uitspreken tegen de voorgenomen verhoging.

Diverse brancheorganisaties vrezen verlies aan klanten, omzet en banen als de
kabinetsplannen doorgaan. Het zou om 5000 banen in de kappersbranche gaan, circa
55.000 banen in de sectoren toerisme, recreatie, horeca en vrije tijd, 50.000
banen bij schilders en stukadoors en tenminste 5000 banen in de
onderhoudsbranche. Ook in de sierteeltsector en bij bloemisten wordt gevreesd
voor de werkgelegenheid en voor omzetverlies.

LANGUAGE: DUTCH; NEDERLANDS"
164107484,2015-06-30T00:00:00,Satire van een tragedie; Jess Walter schreef beklemmende roman over de dagen na 9/11,6,De Telegraaf,,"Braak, Bertjan ter",,Kunst; Blz. 10,,801,,"De beelden staan in ieders geheugen gegrift: vliegtuigen die zich in de
WTC-torens op Manhattan boren, van grote hoogte vallende mensen, het bijna
harmonieus inzakken van de torens. Jess Walter schreef een roman over de dagen
meteen erna, die nu in het Nederlands is vertaald als Het nulpunt .

Waar was u toen de aanslagen van 9/11 plaatsvonden? Iedereen weet dat nog wel.
Zo ook Jess Walters, natuurlijk.  Ik was thuis, helemaal aan de andere kant van
de Verenigde Staten, in Spokane (Washington), waar ik geboren en getogen ben.
Maar al vijf dagen erna zat ik op de eerste vlucht naar Newark.

Je zou het journalistengeluk kunnen noemen. Want Walter was op dat moment
'ghostwriter' van de autobiografie van de New Yorkse politiecommissaris, Bernard
Kerik, die later de gevangenis in zou draaien wegens onder meer
belastingontduiking en fraude. Maar op dat moment waren zijn politiecontacten
goud waard:  Ik kreeg een pasje zodat ik 'Ground Zero' kon betreden. Ze deelden
me in in een hulpteam dat daar aan de slag was. Samen met een agent raapten we
schoenen op, wie weet waar die vandaan kwamen  Maar het kon bewijsmateriaal
zijn. Echt alles werd in kaart gebracht. Mijn ervaringen daar waren
verschrikkelijk, de beschrijvingen in mijn boek komen er regelrecht vandaan.

Met het schrijverschap in het bloed begon Walter meteen aantekeningen te maken.
Ook al om de enormiteit van de tragedie te kunnen bevatten. Maar al snel
eveneens om de afschuwelijke absurditeit van de situatie vast te leggen. Zoals
die eerste keer bij Ground Zero, de intense stank van as en verval. En de
eindeloze hoeveel papier die naar beneden kwam, een niet ophoudende sneeuw van
rapporten, kopietjes, nota's.

Als auteur is Walter een liefhebber van satire:  Ik vraag me regelmatig af: wat
zou Voltaire in dit geval hebben gedaan? Dus toen ik op een gegeven moment naar
huis reed en een groot bord zag met de tekst 'God bless America. Dagelijks
nieuwe meubels' bracht dat tranen in mijn ogen. De manier waarop iedereen riep
'Ze hebben onze 'way of life' aangevallen', de oproep van burgemeester Rudi
Giuliani om vooral weer geld uit te gaan geven in New York, de Patriot Act, die
de burgerrechten inperkte  Het schreeuwde allemaal om een reactie.

Maar een politieke roman wilde Walter niet schrijven.  Nee, verre van dat, ik
wilde het persoonlijk houden. Een kafkaësk verhaal van een individu dat het
gewicht van de staat op zich voelt drukken.  Jess Walter had zijn ingangen bij
de politie en maakte dus van agent Brian Remy zijn antiheld.  Remy lijdt aan
grote gaten in zijn geheugen. Hij zakt langzaam weg in zijn eigen onberedeneerde
schuldgevoel. Toen ik mijn vrouw de eerste versie van het boek liet lezen, in
2003, zei ze: 'Hier ga je gedonder mee krijgen. Mijn uitgever dacht dat het als
'oneerbiedig' zou worden opgevat, het drama lag nog te vers in het geheugen. Bij
publicatie in 2006 hadden veel Amerikanen inmiddels ook kritiek. De hele
discussie is sowieso vrijer geworden, hier bijvoorbeeld na de moord op Theo van
Gogh, maar ook sinds de strijd van IS, de aanslag in Parijs op Charlie Hebdo.

Hoewel Walter ermee heeft gespeeld van het boek een thriller te maken   en de
roman heeft er uiteindelijk ook componenten van   kon hij met de kern ervan, een
oplossing aan het eind, niet uit de voeten. Hij mixte tal van elementen tot een
verontrustende cocktail:  Zoals de wens heldendom te vinden in elke tragedie.
Remy's collega Paul Guterak ziet zichzelf in die rol. Met de naïeve hoop er ook
nog eens heel rijk van te worden. Maar ook de enorme 'boom' in de huizenverkoop.
Dus laat ik het liefje van Remy, April, als makelaar helemaal vastlopen in de
druk die dat met zich meebrengt.

En dan is er de nieuwe baan die Remy krijgt, bij het Department of
Documentation.  Waar het er vooral om gaat, is de papierwinkel op orde te
krijgen. Dat alles is vastgelegd, lijkt veel belangrijker dan wat het doel van
het departement is: de daders achter de aanslag vinden. Helemaal Kafka, ja, en
de vanwege zijn falende geheugen steeds paranoïdere Remy gaat eraan onderdoor.

Gemakkelijk was het schrijven van Het nulpunt  niet voor Walter, geeft hij grif
toe:  Het was een van mijn moeilijkste boeken. Natuurlijk was er ook een
schuldgevoel: ik wilde niet profiteren van het lijden van mensen. Dat is dan
weer in het boek doorgedruppeld als het overleversschuldgevoel van agenten. Wat
ik heb gezien, was traumatisch voor me. Zoals dat zoeken naar schoenen, waarbij
je steeds ook keek of er nog een voet in zat. Dat blijft je bij, want het past
niet in je normale beelden. Die hele optelling maakte wel dat ik heb getwijfeld
of ik er wel een satire van kon maken. Maar dan dacht ik aan mijn helden,
Voltaire, Joseph Heller, Erasmus, en heb ik toch doorgezet.

LANGUAGE: DUTCH; NEDERLANDS"
164107485,2015-06-30T00:00:00,'Lokale kleuring gaat nu verloren',6,De Telegraaf,,"Jansen, Johan",,Nieuws; Blz. 3,,298,,"Marcel Frost  Amsterdam   Dit is voor de NOS en alle andere publieke omroepen in
Europa een serieuze dreun , reageert NOS-baas Jan de Jong.  Niemand heeft dit
zien aankomen.   Hij weet nog niet wat dit precies voor zijn omroep betekent.
Behalve dat wij de Spelen niet meer zo kunnen uitzenden als voorheen. We zetten
in op een ruime sublicentie, maar het is nog onzeker wanneer daarover gesproken
gaat worden.

Volgens De Jong past de deal met Eurosport bij de hernieuwde belangstelling voor
sportrechten.  De toekomst van tv is onzeker, maar met sport kunnen zenders wel
nog grote groepen kijkers aan zich binden.

Verschil  De NOS heeft samen met de andere publieke omroepen geboden op de
rechten van de Spelen van 2018-2024.  Het IOC heeft al in de eerste ronde de
rechten toegewezen aan Eurosport/Discovery. Dat betekent dat er een enorm
verschil heeft gezeten tussen het bod van de publieke omroepen, andere
geïnteresseerde partijen en de uiteindelijke winnaar. Waarschijnlijk enkele
honderden miljoenen.

De Jong hekelt het Internationaal Olympisch Comité:  Het IOC heeft in Europa
altijd de filosofie uitgedragen dat zo veel mogelijk mensen de Olympische Spelen
moeten kunnen zien. Die koers lijkt nu verlaten. Men kiest onomwonden voor het
geld. De lokale kleuring die wij eraan geven, met extra reportages en
documentaires, verdwijnt vermoedelijk. Het lijkt mij voor Eurosport ondoenlijk
om dat in 54 landen te doen. Dat mag, maar ik vind het wel jammer. Want juist
het lokale verhaal maakt de Olympische Spelen zo bijzonder.

Of dit gevolgen heeft voor de werkgelegenheid bij de NOS kan De Jong nog niet
zeggen. Vreest hij dat commentatoren overstappen naar Eurosport?  Dat kan
natuurlijk, maar het duurt nog even voordat het 2018 is.

LANGUAGE: DUTCH; NEDERLANDS"
164107486,2015-06-30T00:00:00,Zittenblijvers massaal naar zomerschool,6,De Telegraaf,,,,Nieuws; Blz. 12,,332,,"Arianne Mantel  Utrecht  Met doorzettingsvermogen en een beetje geluk zullen
ongeveer 7000 scholieren toch niet blijven zitten dit jaar. Maar liefst 128
scholen hebben aangegeven deel te willen nemen aan de zomerschool. Zij hebben de
potentiële zittenblijvers aangemeld.  Het gaat om 3030 havisten, 2035 vmbo'ers
en 1859 vwo'ers, die aanstaande maandag gewoon weer in de schoolbanken zitten
terwijl de rest vakantie viert. Zij leveren twee weken van hun zomervakantie in
en krijgen dan intensief les in het vak waarop zij onvoldoende presteerden.

De oorspronkelijke leerkracht heeft opdrachten en een eindtoets gemaakt; een
vervangende   meestal werkloze   leerkracht probeert de leerling in die twee
weken zó bij te spijkeren, dat hij of zij slaagt voor de toets.

Schijntje  Na twee succesvolle pilotjaren hebben de initiatiefnemers VO-raad
(koepelorganisatie van scholen in het voortgezet onderwijs) en CNV Onderwijs
besloten de proef uit te rollen en open te stellen voor alle scholen in ons
land. Het ministerie draagt 9 miljoen euro bij.

Voorgaande twee jaren deden er telkens vijftien scholen mee. In het eerste jaar
ging 85 procent alsnog over en vorig jaar 86 procent. Dit jaar hebben 128
scholen zich aangemeld en gaan ze geclusterd bij elkaar lesgeven, zodat niet 128
schoolgebouwen opengehouden moeten worden in de zomer. Zo komen bij zomerschool
Stichtse Vecht de leerlingen van vijf scholen uit de omgeving bij elkaar in één
gebouw.

Uit onderzoek is gebleken dat de zomerschool een duurzaam effect heeft, want
driekwart van de scholieren die alsnog zijn overgegaan, gaat het jaar erop
'gewoon' over of is geslaagd , zegt CNV Onderwijsvoorzitter Joany Krijt.

De meeste leerlingen hebben de afgelopen twee jaar geblokt op Engels en
wiskunde. De werkloze leraren die ervoor worden ingezet, blijken blij met de
kans om werkervaring op te doen. Pas tijdens de rapportvergaderingen wordt
definitief besloten welk kind wordt aangemeld.

LANGUAGE: DUTCH; NEDERLANDS"
164107487,2015-06-30T00:00:00,Kung Fu Hustle,6,De Telegraaf,,Onbekend,,RTV; Blz. 19,,39,,"(RTL7, 00.10)

Misdadigers Sing en Bone denken een gemakkelijke prooi te hebben aan het laatste
huizenblok in Canton dat nog niet in handen is van de Axe Gang. Maar sommige
bewoners hebben verborgen kungfukrachten. (2004, actiekomedie)

LANGUAGE: DUTCH; NEDERLANDS"
164107488,2015-06-30T00:00:00,Lot Van Oostveen in handen Blind,6,De Telegraaf,,"Veltkamp, Rene",,Sport; Blz. 3,,498,,"Guus Hiddink, de ultieme regisseur van zijn eigen trainerscarrière, heeft het
einde ervan niet kunnen regisseren. De 68-jarige Achterhoeker is één jaar te
lang doorgegaan en heeft zich als bondscoach van het Nederlands elftal vertild
aan de erfenis van Louis van Gaal.

Het nimmer verwachte WK-resultaat een jaar geleden   derde plaats   achtervolgde
Hiddink vanaf dag één. In plaats van deze prestatie te gebruiken, zette hij zich
af tegen het WK-resultaat. Daarmee spelde hij zijn internationals een brevet van
onvermogen op en luidde zijn eigen ondergang in.

Zijn kritiek aan het adres van de internationals was niet eens onterecht. De
spelers waren niet zo goed als ze dachten en het lukte Hiddink niet om het
maximale rendement uit de aanwezige kwaliteiten te peuren. Iets wat zijn
assistent Danny Blind   beoogd opvolger in 2016, die nu een jaar eerder het roer
overneemt   evenmin lukte. In de praktijk deed Hiddink steeds minder en Blind
steeds meer. Qua resultaat maakte het weinig uit. Oranje sukkelt door de
EK-kwalificatie heen en is nog allerminst zeker van deelname aan het EK 2016.

Dat de wegen van Hiddink en de KNVB nu scheiden, zat er aan te komen. Al dacht
de bondscoach aanvankelijk terug te kunnen vallen op de afgesproken rol van
seniorcoach. In Zeist ziet bondsdirecteur Bert van Oostveen zo'n constructie
niet meer zitten. Hoewel hij nota bene zelf daarvan de grote pleitbezorger was.

Voor de tweede achtereenvolgende maal maakt Van Oostveen een enorme uitglijder
met betrekking tot de belangrijkste werknemer van de voetbalbond: de bondscoach.
In december 2011 (een jaar na het succesvolle WK 2010) verlengde Van Oostveen
het contract van bondscoach Bert van Marwijk met liefst vier seizoenen tot medio
2016. Na het echec op het EK 2012 (Oranje verloor alle groepsduels) moest Van
Oostveen bondscoach Van Marwijk ontslaan vanwege totaal verstoorde
arbeidsverhoudingen.

Van Oostveens voorkeur ging uit naar Guus Hiddink als Van Marwijks opvolger,
maar omdat de Achterhoeker niet vrij was, klopte de directeur aan bij de
werkloze Louis van Gaal. Al in een vroeg stadium kondigde Van Oostveen het einde
aan van de stormachtige relatie tussen Van Gaal en de KNVB. Maar Van Gaal
zadelde hem met een zware WK-erfenis op.

Deze werd door de directeur betaald voetbal tegen alle adviezen in neergelegd
bij Hiddink en niet bij de jongere Ronald Koeman. Aanvankelijk flirtte Van
Oostveen met Koeman, maar toen Hiddink vrijkwam, wist hij niet hoe snel te
schakelen. Om zich in te dekken voor de toekomst bedacht Van Oostveen de
constructie met Blind als toekomstig bondscoach vanaf 2016.

Opnieuw een sprong in het duister. Blind heeft ooit één jaar als hoofdcoach
(Ajax) gefunctioneerd, maar moest daarna direct het veld ruimen. De onervaren
Blind moet Nederland vanuit een achterstandspositie naar het EK leiden. Gaat dat
verkeerd, dan kunnen consequenties voor directeur Van Oostveen niet langer
uitblijven.

LANGUAGE: DUTCH; NEDERLANDS"
164107489,2015-06-29T00:00:00,Beleggersagenda,6,De Telegraaf,,"Swart, Jarco de",,DFT; Blz. 22,,313,,"Alle ogen deze week zijn gericht op de situatie in en rond Griekenland. Dé grote
vraag is natuurlijk: Hoe gaan de beurzen elders in Europa en de wereld vandaag
reageren op de dramatische ontwikkelingen van afgelopen weekend. Cruciaal ook is
of de Grieken aanstaande dinsdag er op miraculeuze wijze in slagen om EUR 1,6
miljard aan het IMF terug te betalen.

Maandag  Roularta Media Group houdt een buitengewone aandeelhoudersvergadering.
Vanuit macrohoek komt het consumenten- en ondernemersvertrouwen in juni in de
EU. En het juni inflatiecijfer in Duitsland.

Dinsdag  D-day voor Griekenland. Vandaag moet EUR 1,6 miljard worden afgelost
aan het IMF. Uit Duitsland komen de werkgelegenheids- en werkloosheidscijfers.
En de EU publiceert de snelle schatting van de inflatie in de eurozone in juni,
plus de werkloosheid in mei. Interessant wordt ook het nieuws uit de VS over het
consumenenvertrouwen in juni.

Woensdag  Het kon ook niet beter gepland worden. De dag na D-Day voor
Griekenland houdt de ECB een non-monetaire vergadering. De financiële markten in
Hongkong en Canada zijn gesloten. De landen van de Europese Unie en de VS
publiceren de definitieve cijfers van de inkoopmanagersindex voor de industriële
sector. Salarisverwerker ADP geeft het banencijfer over juni. De VS geven het
ondernemersvertrouwen in juni.

Donderdag  Uit de VS komt het belangrijke banenrapport over juni. De OESO maakt
vandaag de consumentenprijzenindex en de inflatie bekend. Voor de Europese Unie
worden de industriële productentenprijzen voor de binnenlandse markt in mei
bekend.

Vrijdag  Wall Street is vandaag gesloten. De Amerikanen maken zich op voor de
nationale feestdag op 4 juli (Onafhankelijkheidsdag), dat dit jaar op zaterdag
valt.  Macronieuws: De EU-landen publiceren de cijfers over de
inkoopmanagersindex voor de dienstensector.

LANGUAGE: DUTCH; NEDERLANDS"
164107490,2015-06-28T00:00:00,Grieken en banen domineren beurs,6,De Telegraaf,,"Brand, Jurry",,DFT; Blz. 15,,321,,"Jurry Brand   Amsterdam  De komende beursweek staan er behoorlijk wat
macrocijfers op de agenda. Het hangt echter van de ontwikkelingen rond
Griekenland af of beleggers daar erg veel oog voor zullen hebben.  Dinsdag ligt
de zoveelste harde deadline voor de Grieken. Dan moet er EUR 1,6 miljard
overgeboekt worden naar het IMF. Of het een positieve of een negatieve beursweek
wordt hangt dus erg af van de uitkomst van het Griekse 'deal or no deal'.

Volgens sommige marktvorsers zouden de markten er een stuk beter voor staan als
beleggers zich de afgelopen tijd hadden kunnen richten op de goede macrocijfers
in plaats van op Griekenland. Beleggingsstrateeg Vincent Juvyns (JP Morgan Asset
Management) kan zich wel vinden in die analyse.  De inkoopmanagersindex die deze
week uit de eurozone kwam was echt een stuk beter dan verwacht.  Komende week
komt onderzoeksbureau Markit met meer uitgewerkte rapporten over de
inkoopmanagersindices.

Op dinsdag komt bovendien het cijfer over de inflatie in de eurozone, een cijfer
waar Juvyns ook nadrukkelijk naar uitkijkt.  Ik denk niet dat de inflatie heel
hard is opgelopen. De werkloosheid is eigenlijk nog te hoog om de inflatie op te
drijven via hogere lonen.

Voor de VS komt het punt dat de werkloosheid laag genoeg is om de inflatie op te
drijven wél steeds dichterbij, denkt Juvyns. Komende donderdag krijgt de markt
daar weer meer inzicht in, met het Amerikaanse banenrapport.

Komende beursweek markeert ook het einde van het eerste halfjaar. In die zes
maanden hebben de aandelenbeurzen het per saldo prima gedaan.

Juvyns blijft ook voor de tweede jaarhelft positief over aandelen.  Historisch
is het zo dat de langdurige 'bear markets' in veruit de meeste gevallen
samenvielen met een recessie. Daar zijn we nu echt nog ver vandaan. In de VS zit
de economie hooguit in het midden van de cyclus, en Europa is nog 'early cycle'.

LANGUAGE: DUTCH; NEDERLANDS"
164107491,2015-06-28T00:00:00,Piet Boon breekt alle records in New York; Toparchitect verkoopt duurste appartement van metropool,6,De Telegraaf,,,,Nieuws; Blz. 3,,298,,"Herman Stam  Brooklyn  Piet Boon heeft een nieuw record op zijn naam gezet in
New York, waar de huizenprijzen toch al de pan uit rijzen. De wereldberoemde
Nederlandse architect heeft in de trendy wijk Williamsburg (Brooklyn) het
duurste appartement verkocht voor maar liefst $6,5 miljoen (EUR 5,8 miljoen).
Het penthouse maakt deel uit van woonproject The Oosten, aan de oostkant van
Manhattan. Boon, die geregeld in New York is om huizen van sterren en
succesvolle zakenmensen in te richten, heeft een zwak voor deze opdracht.  Ik
had zelf ook een van de appartementen moeten kopen. Maar nu ben ik te laat en is
het veel te duur geworden , zegt hij met spijt.

In New York zijn niet veel van zulke plekjes. Dat je dan zo'n gebouw mag
bedenken en ontwikkelen in zo'n stad is echt geweldig.

Chinees geld  Er komt een groot zwembad op het dakterras met uitzicht op de
Williamsburg Bridge.  Er zijn plekken waar je je fiets en auto kan parkeren, wat
handig is in een stad waar je nooit je auto kwijt kunt. En er komt een mooie
binnentuin die aansluit op de tuinen van de bewoners en een fitnesscentrum ,
legt Boon enthousiast uit over het gebouw dat volgend jaar klaar moet zijn en
wordt gefinancierd met Chinees geld.

Toen ik hier kwam zei ik: het moet een beetje zoals Amsterdam-Noord worden en
dan in de stijl van het hippe Williamsburg. En dat is gelukt. In het gebouw
hebben we bijvoorbeeld ook hetzelfde staal van de Williamsburg Bridge gebruikt,
die Brooklyn met Manhattan verbindt.

De Amerikanen staan er voor in de rij, ondanks de exploderende prijzen. Zonder
het nog gezien te hebben worden miljoen neergeteld. Nu ook in Williamsburg dit
soort bedragen worden betaald, is de 'Mahattanization' van de wijk voltooid,
stellen New Yorkers.

LANGUAGE: DUTCH; NEDERLANDS"
164107492,2015-06-27T00:00:00,Regels over ontslag worden eenvoudiger,6,De Telegraaf,,,,DFT; Blz. 39,,453,,"Route voortaan via UWV of kantonrechter

Van onze verslaggevers  Amsterdam  De Wet Werk en Zekerheid (WWZ) is bedoeld om
flexwerkers meer zekerheid te bieden. Maar wat gaat er per 1 juli precies
veranderen?   Flexwerkers mogen minder lang tijdelijke contracten krijgen om
sneller in aanmerking te komen voor een vast contract. Zo wordt de periode
waarin een werkgever tijdelijke contracten kan aanbieden verkort van drie naar
twee jaar.

Werkgever en werknemer mogen in die periode maximaal drie tijdelijke contracten
afsluiten. Daarna moet een volgend contract een vast contract zijn, of verandert
een tijdelijk contract automatisch in een vast contract. Het kabinet hoopt
hiermee de doorstroom naar een vaste baan te bevorderen.

Het ontslagrecht verandert, de regels over ontslag worden eenvoudiger en
duidelijker. De ontslagroute verloopt voortaan via het UWV of de kantonrechter.
Bij ontslag om bedrijfseconomische redenen en langdurige arbeidsongeschiktheid
via het UWV. Bij andere redenen voor ontslag via de kantonrechter.

Er komt een wettelijk recht op een vergoeding voor werknemers die hun baan
verliezen. Deze zogenaamde transitievergoeding wordt uitgekeerd aan werknemers
die onvrijwillig worden ontslagen en twee jaar of langer in dienst zijn geweest.
Dit geldt zowel bij ontslag van werknemers met een vast contract als bij het
niet verlengen van een tijdelijke arbeidsovereenkomst. Ook uitzendkrachten
hebben voortaan recht op een transitievergoeding.

De vergoeding geldt, anders dan nu het geval is, zowel wanneer iemand wordt
ontslagen via het UWV als via de kantonrechter. Een medewerker die minimaal twee
jaar in dienst is en die ontslagen wordt, heeft recht op een vergoeding van een
derde van een maandsalaris per gewerkt jaar. Vanaf het tiende jaar is dit een
half maandsalaris per gewerkt dienstjaar. De maximale vergoeding is EUR 75.000
of een heel jaarsalaris als de werknemer meer verdient dan dat bedrag.

De duur van een werkloosheidsuitkering (WW) gaat van maximaal 38 naar 24 maanden
en uitkeringsgerechtigden moeten voortaan na zes maanden werk accepteren,
ongeacht het niveau en de beloning.

Mensen die vanaf 1 juli werkloos worden en een uitkering aanvragen moeten
volgens de WWZ maandelijks aangeven wat hun inkomsten zijn. Dat geldt ook voor
WW'ers die naast hun uitkering geen extra inkomsten hebben.

De WWZ moet ervoor zorgen dat WW'ers worden gestimuleerd om naast hun uitkering
ook te gaan werken. Het inkomen dat de WW'er daarbij verdient, van iedere euro
mag hij dertig cent houden, wordt verrekend met zijn uitkering. Dat betekent dat
de systematiek van doorgeven en uitbetalen volledig op de schop gaat.

LANGUAGE: DUTCH; NEDERLANDS"
164107493,2015-06-27T00:00:00,In de ban van Grieken,6,De Telegraaf,,"Garrelts, Mark",,DFT; Blz. 42,,248,,"De Amsterdamse beurs boog gisteren een vroege dip om in een kleine winst.
Beleggers wierpen in de middag enigszins de schroom van zich af vanwege het
toegenomen vertrouwen in een snel akkoord om de Griekse schuldencrisis het hoofd
te bieden.

Na een negatief begin eindigde de AEX-index op een plus van 0,4% bij een stand
van 494,47 punten. De AMX steeg 0,1% naar 731,68 punten.

Berichten dat er een voorstel van de internationale geldschieters op tafel zou
liggen, waarbij de noodlijdende Grieken in aanmerking kunnen komen voor
verlenging van de schulden en een derde steunpakket, maakte de weg vrij voor een
voorzichtige opleving van de koersen.

Het begint er steeds meer op te lijken dat Brussel en het IMF een handreiking
doen om het eigen voorstel aangenamer te maken, waardoor het voor de Grieken
makkelijker wordt om een deal te accepteren , stelt Corné van Zeijl,
fondsbeheerder bij Actiam.  Het is ook krap tijd doordat een mogelijk akkoord
nog door de parlementen van de eurolanden goedgekeurd moet worden. Alle opties
staan echter nog open over de afloop van de Griekse schuldenperikelen, al
verwacht ik nog steeds een positieve uitkomst.

Volgende week staat de publicatie van het officiële banenrapport voor de deur.
Voor de Federal Reserve (Fed) is naast de werkgelegenheid ook de
loonontwikkeling van werknemers van belang bij het bepalen van het belangrijkste
rentetarief dat al jaren op vrijwel nul staat.

Mark Garrelts

LANGUAGE: DUTCH; NEDERLANDS"
164107494,2015-06-27T00:00:00,Pact met de duivel; Joodse stichting bereidt in Amerika proces voor tegen NS en Staat wegens uitvoeren van deportaties,6,De Telegraaf,,"Sanders, Charles",,Nieuws-Reportage; Blz. 6,,1468,,"Zeventig jaar na hel en verdoemenis in de donkerste krochten van de
wereldgeschiedenis, waren de geesten van toen nog steeds rond. Een zojuist
opgerichte stichting  bereidt in Amerika een proces voor tegen Nederlandse
Spoorwegen en de Staat. Inzet: het gedogen en uitvoeren van  de deportaties.

Advocaat en hoogleraar Herman Loonstein schampert over de reactie van de
Nederlandse Spoorwegen op zijn verzoek om genoegdoening voor overlevenden van de
Holocaust en nabestaanden van door de Duitsers vermoorde Joden.

Terwijl het Franse SNCF vanwege de deportaties het boetekleed aantrok en de
regering in Parijs 60 miljoen dollar reserveert voor slachtoffers, stelt
Nederlandse Spoorwegen doodleuk dat het om een onvergelijkbare situatie gaat ,
aldus Loonstein.  En inderdaad... Want hier was het vele malen erger. Van de
Franse Joden kwam uiteindelijk een kwart om, bij ons ruim drie keer zoveel!

Samen met journalist Hans Knoop ontrafelde Herman Loonstein de raadsels over die
Nederlandse houding, toen en nu. Knoop, maker van de onthullende tv-documentaire
over de Joodsche Raad van Amsterdam, werd op het spoor gezet door arts en
PvdA-politicus Rob Oudkerk.

Kleinzoon van David Cohen, een van beide voorzitters van de Joodsche Raad ,
aldus Knoop.  Oudkerk heeft zijn opa daadwerkelijk gekend. Anders dan
vicepremier Lodewijk Asscher en díéns overgrootvader Abraham, de tweede
voorzitter van de Raad.

Verdrag  Knoop ontdekte dat NS de bezetter op wel erg dienstbare wijze tegemoet
kwam. 21 juni 1940, luttele weken na de Duitse aanval op ons land, tekende de
directie een verdrag met de nazi's.

Er werd beloofd dat loyaal zou worden samengewerkt. In ruil mocht het bestuur
aanblijven. Als personeel al klaagde, bezwoer directeur Willem Hupkes dat elke
opdracht stipt diende te worden uitgevoerd. Bovendien begon NS een heksenjacht
op medewerkers met Joods bloed.

Dat leidde al snel tot 96 ontslagen. Joden die nooit meer terugkeerden bij het
bedrijf. Onder het overige, wél Arische personeel geen woord van protest. Niet
tijdens de oorlog en niet erna. Alsof het allemaal nooit was gebeurd. Een
dringende oproep om mee te doen aan de april-mei staking van 1943 werd door de
directie weggewuifd. Gemaakte afspraken met de Duitsers waren heilig.

Verbijsterend: toen de massale deportaties van Nederlandse Joden in de zomer van
1942 begonnen, liet NS de rails tot in het hart van Kamp Westerbork verlengen.

Want er was nog geen spoor naar wat het Siberië van het noorden werd genoemd ,
vertelt Hans Knoop.  Geheel zelfstandig besliste de NS de rails daarop alsnog te
plaatsen. Let wel, niemand had opdracht gegeven! De Duitsers zagen
handenwrijvend toe.

Het NS-optreden gebeurde in opdracht van de Nederlandse regering in
ballingschap. Dat blijkt uit notulen van de Parlementaire Enquêtecommissie
Regeringsbeleid 1942-1943. De Duitsers moesten doorgaan met het deporteren van
de Joden, de treinen moesten blijven rijden. Dat was beter voor de economie

De onder ede gehoorde verzetsman G.F.H. Giesberger, na de oorlog werd hij
algemeen directeur van NS, vertelde het in 1955. In de oorlog stond hij via een
geheime zender met Londen in contact en vroeg herhaaldelijk wat er aan de
deportaties moest worden gedaan. Het verzet in Drenthe had zonder veel problemen
het spoortraject kunnen opblazen.

Zodat de dagelijkse toevoer van Joden, vooral vanaf station Amsterdam
Muiderpoort, zou stokken. Dat had mogelijk duizenden levens gered. 'Wat moeten
we doen in verband met de deportaties?' vroeg Giesberger. 'Niets, doorgaan!' was
het bizarre antwoord uit Londen. Amper vier maanden na de bevrijding, 17
september 1945, zou minister Josef van Schaik (Verkeer) hetzelfde verklaren.

De bewindsman zwaaide het NS-personeel zelfs alle lof toe voor het onverdroten
uitvoeren van de Jodendeportaties.  Ondanks een bezwaard hart.

Het treinvervoer naar de concentratiekampen was de plicht die de Nederlandse
regering van het spoorwegpersoneel eiste. Omdat het goed was voor de Nederlandse
economie.  Zo sprak Van Schaik letterlijk in de Haagse Houtrusthallen over de
sinistere, bij nacht uitgevoerde transporten. Om diezelfde, louter financiële,
reden was staken heel lang geen optie voor de regering in ballingschap.

Het verzet sprak er schande van. De beroemde Gerrit van der Veen, nog tijdens de
oorlog:  Spoorwegpersoneel, machinisten, bedenkt dat iedere trein die geladen
met slaven door u vervoerd wordt, ter slachtbank gaat!

Advocaat Herman Loonstein:  Het goed georganiseerde verzet in Drenthe heeft de
spoorlijn nimmer gesaboteerd vanwege die Nederlandse regering in Londen, vanwege
economische belangen. Pas 17 september 1944, vier dagen na het laatste transport
met onder anderen 77 Joodse kinderen, ging NS in staking.

Toen was D-day al historie. Toen waren de deportaties vanuit Nederland al
gestopt. Toen had de bezetter de lugubere klus al geklaard.

Het is amper voorstelbaar, maar noch de uitspraken van Van Schaik in 1945 noch
die van Giesberger tien jaar later hebben tot enige commotie in de samenleving
geleid , aldus Hans Knoop.  Kranten meldden het niet of amper, iedereen ging
door met het dagelijkse leven.

Hoewel het recent, bij de 70-jarige herdenking van de bevrijding, leek alsof
half Nederland in het verzet zat, weten Knoop en Loonstein beter.  Vrijwel
iedereen tekende de voor mensen in bepaalde functies geëiste Ariërverklaring ,
aldus die laatste.  Van de 200.000 Nederlanders die moesten bevestigen dat
ouders en voorouders niet van Joodse afkomst waren, weigerde slechts een
handjevol. Dat gold zeker ook voor NS-personeel.

Het paste naadloos in de opstelling van Nederlanders tegenover Joden , vervolgt
Hans Knoop.  Voor de oorlog gold dit land als tolerant, dat veranderde tijdens
de bezetting. Zowel regering als koningshuis had, laat ik het voorzichtig
uitdrukken, weinig empathie. Ik vroeg professor Loe de Jong   de directeur van
Radio Oranje schreef vanuit Londen de toespraken van koningin Wilhelmina   eens
waarom de vorstin dat Joodse lijden niet specifiek noemde.

De latere auteur van het 14-delige standaardwerk 'Het Koninkrijk der Nederlanden
in de Tweede Wereldoorlog' antwoordde:  Daarop drong ik geregeld aan, maar
Wilhelmina weigerde even zo vaak. Omdat ze er voor álle Nederlanders was en er
dus geen groep uit wilde lichten. Aldus steevast haar reactie.

Pact met de duivel. Zo wordt de relatie tussen NS en nazi's genoemd. Want
directie en personeelsleden hadden   ondanks Londen   ook zelf hun
verantwoordelijkheid kunnen nemen door de treinen des doods niet te laten
rollen.

Eerder dit jaar, nadat bekend werd dat de Franse spoorwegen wél door het stof
gaan voor het oorlogsoptreden, ook onder Amerikaanse druk om een belangrijke
order mis te lopen, en Federatief Joods Nederland verzocht om tot een vergelijk
te komen, reageerde een NS-woordvoerster tegenover De Telegraaf:  We bestuderen
het en komen met een reactie.

Herman Loonstein heeft na lezen van die reactie `Stichting NS gedupeerden WO2'
opgericht. Rutger Hamelynck, `Nederlandse Spoorwegen Communicatie & Strategie',
op het verzoek om een oplossing aan te dragen:  Het spijt ons zeer dat uw
cliënten zich meer dan zeventig jaar na dato nog genoodzaakt zien genoegdoening
bij NS te vragen.

Vergoedingen  En:  Voor wat betreft vergoedingen of andere betalingen heeft de
Nederlandse overheid   inclusief bestuursorganen en staatsbedrijven zoals NS
na de oorlog verschillende geldelijke regelingen getroffen om de slachtoffers
van de vervolgingen te compenseren. NS heeft in september 2005 haar excuses aan
de Joodse gemeenschap aangeboden.

Onacceptabel, voor advocaat Herman Loonstein en cliënten. Het bestuur van de
nieuwe stichting volgt dezelfde strategie tegen NS als gedaan werd tegen het
Franse staatsbedrijf SNCF: recht zoeken in de Verenigde Staten. Waarbij zowel NS
als de Nederlandse Staat juridisch op de korrel wordt genomen.

Ook aan de overkant van de Atlantische Oceaan zijn Nederlandse overlevenden van
de Holocaust en nabestaanden van door de nazi's vermoorde Joden , aldus
Loonstein.  En een Amerikaans vonnis zal door Nederland worden overgenomen.
Zoals de Fransen dat eerder deden.

Hans Knoop:  Elke Jood moest vijf gulden betalen voor de treinreis naar
Westerbork, derde klasse. Dat kamp werd voor de oorlog ook nog eens door de
Joodse gemeenschap gebouwd en betaald. Net als elke Jood gemeenteleges voor de
Jodenster verschuldigd was. De deportaties leverden de spoorwegen ruim een half
miljoen gulden op. Reken dat nu maar eens om naar euro's. Je zou bijna denken
dat NS voor Nationaal Socialisme staat.

LANGUAGE: DUTCH; NEDERLANDS"
164107495,2015-06-27T00:00:00,'Meevaller ook voor ouderen',6,De Telegraaf,,"Willems, Menzo",,WUZ; Blz. 16,,520,,"Maar een kwart van de lezers vindt het goed dat het kabinet de lastenverlichting
van vijf miljard euro alleen aan de werkenden wil toebedelen. Velen vinden dat
met name ook gepensioneerden moeten meeprofiteren

Met de werkbonus van staatssecretaris Wiebes gaan de hoger betaalden er twee
procent in koopkracht op vooruit, de lagere inkomens krijgen er drie procent
bij.

De stemmers zijn er enigszins verdeeld over of dit een goede verdeling is. Een
van hen vindt dat parttimers er minder op vooruit zouden mogen gaan dan fulltime
werkenden.  Meer werken moet meer lonen.  Een ander vindt bovendien dat de
werkenden met kinderen beter bedeeld zouden mogen worden dan kinderlozen.
Kinderen zijn de belastingbetalers van de toekomst . Een andere suggestie voor
de verdeling van de meevaller:  Alleen voor inkomens tot 70.000 euro.  De
zogenaamde inactieven krijgen er van de regering dus nul procent bij. Bijna alle
stemmers vinden dat staatssecretaris Wiebes hierbij meer oog had moeten hebben
voor de ouderen.

Bijna niemand gelooft dat door werken te belonen notoire uitkeringstrekkers aan
het werk zullen gaan. Toch gelooft bijna de helft van de stemmers met
VNO-NCW-voorzitter Hans de Boer, dat het merendeel van de uitkeringstrekkers
best kan werken.  Ik ken genoeg mensen die best aan de slag zouden kunnen als
postbesteller of kassamedewerker, maar ze doen het niet omdat de uitkering veel
te comfortabel is , zo schrijft een respondent. De Boer noemde deze
werkonwilligen dan ook labbekakken. Een derde van de stemmers vindt het goed dat
De Boer deze uitspraak heeft gedaan.

Critici van de plannen van het kabinet vinden dat het belonen van werkenden
groepen in de maatschappij tegen elkaar uitspeelt: de actieven versus de
niet-actieven. Twee derde deel van de stemmers is het met die kritiek eens.

De meesten kiezen dan ook voor de optie het extra geld eerlijk te verdelen over
alle groepen. Ook zijn er veel stemmers voor de mogelijkheid 'ouderen, zieken en
werkenden voordeel geven boven werklozen'.  Ouderen en zieken kunnen er niets
aan doen dat ze niet kunnen werken. Werklozen kunnen wel meer hun best doen , zo
schrijft een respondent.  Ouderen kunnen ook van alles kopen en bijdragen aan de
economie . Een ander onderdeel van de belastingplannen van het kabinet is de
verhoging van het lage btw-tarief van 6 procent naar 21 procent.

Laag   Driekwart van de stemmers vindt dat geen goed plan.  Er mag best wat meer
van laag naar hoog. Maar het verschil tussen de twee tarieven is wel heel groot.
Wat betreft de meeste stemmers mag wel de omzetbelasting omhoog op kunst, antiek
en verzamelobjecten. Het kabinet heeft echter af te blijven van de btw op
voedingsmiddelen en het reizen met het ov.

Door een btw-verhoging is er geld voor een verlaging van de belasting op arbeid,
waardoor werkgevers meer mensen aannemen en de werkloosheid daalt.  Prima plan,
meer banen. Vooral voor vijftigplussers , zo juicht een stemmer. Maar dat deze
maatregel echt banen gaat opleveren, dat gelooft slechts een minimaal aantal
stemmers.

Martine de Vente

LANGUAGE: DUTCH; NEDERLANDS"
164107496,2015-06-26T00:00:00,Rel om scanstraat krijgt een staartje,6,De Telegraaf,,,,DFT; Blz. 27,,513,,"Tweede Kamer legt omstreden levering stil

Jan-Willem Navis   en Joris Polman   Den Haag  Een door het bedrijfsleven
aangevochten levering van kostbare scanapparatuur aan de Belastingdienst, is op
last van de Tweede Kamer stilgelegd.  De Staat heeft bij de levering mogelijk
aanbestedingsregels geschonden.

De levering is aangevochten door zeven scanbedrijven die het Rijk beschuldigen
van broodroof.

Deze bedrijven dreigen naar eigen zeggen een miljoenenopdracht mis te lopen,
omdat het Nationaal Archief liever archiefmateriaal laat scannen door de fiscus.

Het Nationaal Archief heeft voor circa een miljoen euro speciale scanners
aangeschaft, zo blijkt uit een deze week gepubliceerd gunningsbesluit. De
bedoeling is dat de fiscus personeel gaat aannemen om een scanstraat in te
richten.

Maar de Kamer heeft daar gisteren een stokje voor gestoken. Kamerleden willen
eerst in debat met minister Bussemaker (Onderwijs, Culuur en Wetenschap) over de
kwestie. Dat debat staat na het zomerreces gepland. De minister komt vandaag met
een schriftelijke reactie.

Ondertussen laten de zeven scanbedrijven het er ook niet bij zitten. Zij stappen
naar de Europese Commissie, omdat Bussemaker en minister Kamp (Economische
Zaken) een advies van de Commissie van Aanbestedingsexperts naast zich neer
hebben gelegd.

Daarin staat dat het Rijk de aanbestedingsregels heeft geschonden.

Het is niet bevorderlijk voor de aanbestedingsmarkt dat ministers een advies van
een door henzelf in het leven geroepen commissie niet serieus nemen , zegt
professor Europees Aanbestedingsrecht Elisabetta Manunza van de Universiteit
Utrecht.

Volgens de professor kiest Bussemaker er ten onrechte voor om inbesteden tot een
juridische kwestie te verengen.  Inbesteden is een politieke beslissing. Die
moet geobjectiveerd kunnen worden. Je moet ook kijken naar wat goed is voor de
economie, de werkgelegenheid en de samenleving.

Manunza plaatst vraagtekens bij het argument dat inbesteden goedkoper is, zoals
Bussemaker in een brief aan de Kamer beweert.  Goedkoper? Wat betekent dat voor
het bedrijfsleven? Als die bedrijven op de langere termijn failliet gaan, dan is
dit zeker niet goedkoper.

De professor ziet een trend waarbij politici al jaren roepen dat de overheid
kleiner moet, maar in werkelijkheid steeds maar taken zelf uitvoert.

We zien dat ook bij de inbesteding van catering, beveiliging, schoonmaak en
afvalverwerking , aldus Manunza.

Ook de advocaat van de zeven scanbedrijven, Wouter van der Wier, betwist dat het
Rijk goedkoper uit is. De scanbedrijven rekenen een vaste prijs per gescande
pagina, vertelt hij. De fiscus rekent straks een uurprijs.

Pas aan het einde van de rit kun je echt vaststellen of inbesteden goedkoper is
voor de belastingbetaler, zoals de minister beweert , stelt Van der Wier.

De advocaat dient namens de scanbedrijven een klacht in bij de Europese
Commissie. Mogelijk dat de commissie vervolgens naar het Europese Hof stapt.

LANGUAGE: DUTCH; NEDERLANDS"
164107497,2015-06-26T00:00:00,"Weinig vertier, veel ergernis",6,De Telegraaf,,,,Nieuws-Regio-NL; Blz. 14,,279,,"Van onze correspondent  Saint-Brisson  Het is niet alleen ergernis over de
bureaucratie en de wasmachinemonteur die niet komt opdagen. Nederlanders die op
het Franse platteland zijn gaan wonen, voelen zich niet makkelijk thuis. Vooral
integreren met de plaatselijke bevolking is een heikel punt.  De Nièvre is met
zijn glooiende heuvels, schattige stadjes, bossen, meren en relatief korte
afstand tot het moederland onder Nederlanders erg populair. Naar schatting
hebben 5000 Nederlanders in dit Bourgondische departement een eerste of tweede
huis.

Nederlanders zorgden er mede voor dat de leegloop van het Bourgondische
platteland werd tegengegaan. Maar sinds 2010 stagneert de toestroom vanuit 'les
Pays-Bas', wat voor de Nièvre reden was om uit te laten zoeken waar de emigratie
spaak loopt.

Hollanders kampen met de bekende problemen van dit gebied: weinig
werkgelegenheid en weinig vertier , zegt promovendus Élie Guéraut.  's Winters
is het hier koud en is er nog minder te doen, wat ertoe kan leiden dat mensen
zich knap eenzaam voelen. Daarbij vinden Nederlanders het lastig om te
integreren. Dat komt door de taalbarrière, maar ook door de sociale en culturele
verschillen. Zij zijn vaak hoger opgeleid dan de plattelandsbevolking hier, wat
zorgt voor aansluitingsproblemen. Dat geldt overigens ook voor Parijzenaars die
naar de Bourgogne komen.

De Hollanders zijn echter niet ontevreden, concludeert Guéraut, die stelt dat
zijn bevindingen ook voor andere plattelandsgebieden zoals de Vogezen of de
Noordelijke Ardennen gelden.  Ze komen voor rust en ruimte, en dat vinden ze
hier volop. Hun kwaliteit van leven gaat erop vooruit.

LANGUAGE: DUTCH; NEDERLANDS"
164107498,2015-06-25T00:00:00,Fout feest; New York,6,De Telegraaf,,"Stam, Herman",,Buitenland; Blz. 16,,292,,"Het hoort zo'n chique dame te zijn, The New York Times, alias The Grey Lady.
Geroemd door intellectuelen en Amerika-kenners in Nederland. Maar nu uit de
bocht gevlogen op een uit de hand gelopen redacteursfeestje.

Op de burelen van de krant vonden journalisten het nodig om gruwelijke
slachtpartijen in de wereld na te spelen en zich daarbij doodleuk te laten
fotograferen. De omstreden foto's stonden op een afgeschermde Facebookpagina
maar zijn nu toch uitgelekt via een medewerker, die de laan uit was gestuurd.

Zo is te zien hoe de buitenlandredactie van de krant zich voor de grap laat
'neermaaien' door gerenommeerd columnist Andrew Rosenthal in een poging het
bloedbad in 2001 in het koninklijk paleis van Nepal na te spelen. Getooid met
feestelijke kroontjes liggen de redacteuren uitgeteld en met nepbloedvlekken op
het bureau terwijl Rosenthal met een fles wijn en een namaakmachinegeweer in
zijn hand lachend toekijkt.

Het zou gaan om een traditie op de krant om nieuwsgebeurtenissen op deze manier
na te spelen. Ook is er een foto opgedoken waarin de collectieve zelfmoord van
39 sekteleden in San Diego in 1997 op onsmakelijke wijze wordt nagebootst.

Het is zeker niet de eerste keer dat The Grey Lady de mist in gaat. Al lijken
fouten bij dit instituut altijd wat makkelijker te worden vergeven. Zo kan het
dat al bijna weer is vergeten dat in 2013 de veel bejubelde journalist Jayson
Blair er werd ontslagen omdat hij jarenlang zijn bronnen verzon en plagiaat
pleegde.

De uitgever heeft na lang aandringen eindelijk zijn excuus aangeboden voor de
fotorel. Wat blijft hangen is dat de krant het voor zichzelf niet zo nauw neemt
met zijn fameuze slogan 'All The News That's Fit to Print'.

LANGUAGE: DUTCH; NEDERLANDS"
164107499,2015-06-25T00:00:00,De Heus beste van 2015; Diervoederproducent uit Ede wint prijs Familiebedrijf,6,De Telegraaf,,,,DFT; Blz. 27,,371,,"Paola van de Velde  Den Haag  'Elke boer zijn eigen voer'. Met die slogan
verovert Koninklijke De Heus Diervoerders al jaren de wereld. De
kennisintensieve onderneming uit Ede, die in twaalf landen veevoeders
produceert, mag zich een jaar lang het beste familiebedrijf van Nederland
noemen.  In het bijzijn van koningin Máxima kregen de broers Co en Koen de Heus,
die samen het meer dan 100 jaar oude bedrijf leiden, gisteren in de Haagse
Nieuwe Kerk de Familiebedrijven Award uitgereikt. Het is de derde keer dat de
prijs werd toegekend. Eerder viel de eer te beurt aan Gassan Diamonds en
Westland Kaas.

Is het beste familiebedrijf van ons land niet ons Koninklijk Huis?  vroeg Co de
Heus zich hardop af, terwijl hij trots de trofee in de lucht hield. De vorstin
nam het compliment lachend in ontvangst, maar vond dat De Heus Diervoeders een
terechte winnaar was.

Ik heb in 2011 in Vietnam een vestiging van jullie onderneming mogen openen ,
vertelde Máxima.  Daar was ik getuige van jullie internationale groei en
ambities.

De koningin onderstreepte het belang van familiebedrijven voor de Nederlandse
economie.  Zeker 70% van de bedrijven in ons land zijn familiebedrijven.
Gezamenlijk zijn zij goed voor 53% van het bbp. Het is belangrijk dat wij hen
ondersteunen bij hun groei. Opdat prinses Amalia in de toekomst met nog meer
eerste- en tweedegeneratiefamiliebedrijven kan spreken.

Topondernemer John Fentener van Vlissingen van de BCD Group, initiatiefnemer van
de prijs en juryvoorzitter, glunderde:  Familiebedrijven verdienen beslist onze
aandacht, ook die van de overheid. Bijna 50% van de werkgelegenheid komt van
familiebedrijven. Maar ook veel octrooien zitten bij hen.

De jury loofde De Heus, met wereldwijd zo'n 3000 medewerkers, om het
langetermijndenken op het gebied van medewerkers én klanten. En omdat zij
investeringen hoog in het vaandel hebben staan.

Recent maakten de broers bekend opnieuw EUR 100 miljoen te steken in de bouw van
nieuwe fabrieken in Veghel, Polen, Egypte, Myanmar en Vietnam.  Wij zijn vooral
actief in die landen waarin wij een rol kunnen spelen in de verdere ontwikkeling
van de agrarische sector , aldus Co de Heus.

LANGUAGE: DUTCH; NEDERLANDS"
164107500,2015-06-24T00:00:00,Tsipras oogst tegenwind in eigen huis,6,De Telegraaf,,,,DFT; Blz. 27,,328,,"Van onze correspondent   Brussel  Naarmate de Griekse premier Tsipras in Brussel
meer toegeeft om zijn land van de afgrond weg te trekken, groeit in eigen huis
de weerstand.  Vooral ongeveer 20 ultralinksen van Tsipras' eigen Syriza-partij
kunnen zich slecht vinden in hogere eigen bijdragen voor gezondheidszorg en
hogere btw.

De regering dreigt nu op te stappen als het parlement niet akkoord gaat met een
eventuele deal die Tsipras later deze week in Brussel hoopt te sluiten, zo liet
regeringswoordvoerder Gabriel Sakellardis weten.

Mogelijk kan Tsipras dan steun vinden bij de oppositie, politieke waarnemers
gaan ervan uit dat er sowieso een parlementaire meerderheid komt, omdat alle
partijen bang zijn voor het alternatief dat terug naar de drachme betekent.

Veel maatregelen lijken sterk op wat de oude regering wilde, die de bevolking
heeft weggestemd. Toegeven is echter de enige manier voor de Grieken om een
faillissement te voorkomen en in aanmerking te komen voor EUR 18 miljard aan
nieuw geld.

Bovendien wil de Commissie de Grieken nog eens helpen met EUR 35 miljard aan
structuurfondsleningen om de economie aan te jagen en de hoge werkloosheid te
bestrijden. De belangen zijn dus groot.

Tsipras wil nu EUR 1,8 miljard besparen op de pensioenen, door de vroegste
pensioenleeftijd langzaam op te trekken en de premies te verhogen. Dat is meer
dan EU en IMF eisten.

De rest van zijn ombuigingsprogramma van EUR 7,9 miljard haalt hij vooral uit
belastingverhogingen voor de rijken en het ophogen van de btw naar 23%. Elektra
gaat dan van 6% naar een middentarief van 13%, ook dat is tegen het zere been
van Syriza.

Nu al is duidelijk dat nieuwe miljarden, EUR 7,2 miljard uit het lopende
hulpprogramma en nog EUR 10,9 miljard uit het noodfonds ESM om de Griekse banken
te versterken, alleen worden vrijgegeven als ook het Griekse parlement instemt.
Ook de Duitse Bondsdag moet dat nog doen.

LANGUAGE: DUTCH; NEDERLANDS"
164107501,2015-06-24T00:00:00,Megaorder legertrucks; Defensie gaat 3300 vrachtwagens vervangen,6,De Telegraaf,,,,Nieuws; Blz. 4,,445,,"Roy Klopper   Eindhoven  Defensie staat aan de vooravond van de historische
vervanging van liefst 3300 vrachtwagens, waarmee volgens betrokkenen een
investering is gemoeid van ruim één miljard euro.  De superkans voor de
vrachtwagenindustrie wordt op korte termijn aanbesteed en geldt als een
megaorder, ook als deze wordt afgezet tegen de lang omstreden aanschaf van 37
peperdure JSF-gevechtsvliegtuigen, die circa 4,5 miljard euro kosten.

DAF Trucks in Eindhoven ziet als één van de gegadigden grote kansen voor de
Nederlandse economie en werkgelegenheid. De vrachtwagens moeten tot en met 2024
gefaseerd worden geleverd.

De exacte plannen voor de door alle krijgsmachtdelen te gebruiken nieuwe
vrachtwagens moeten nog door defensieminister Hennis naar de Tweede Kamer worden
gestuurd. Dit gebeurt naar verwachting volgende maand. Om die reden is Defensie
terughoudend met het verstrekken van informatie.  Het is gebruikelijk eerst het
parlement in te lichten , aldus zegsman Jurriaan Esser.

De kapitein bevestigt evenwel dat de industrie inmiddels op de hoogte is gesteld
van de naderende megaorder. Vanwege het torenhoge bedrag dat ermee is gemoeid,
moet Defensie de vervanging, inclusief het daarna benodigde onderhoud, Europees
aanbesteden. Hierdoor moet DAF de strijd aanbinden met concurrerende
buitenlandse reuzen als Scania, Iveco en Renault.

Kansen  Zegsman Rutger Kerstiens van DAF Trucks zegt dat de vervangingsoperatie
zijn concern grote kansen biedt.  Het gunnen van de order aan ons zou natuurlijk
goed zijn voor de Nederlandse economie en werkgelegenheid. Daarnaast is het een
mooie voortzetting van de intensieve relatie van DAF met Defensie.

DAF leverde sinds 1930 vele duizenden vrachtwagens, trailers en aanhangwagens
aan de krijgsmacht. Vooral in de jaren vijftig en zestig werden grote aantallen
militaire vrachtwagens ontwikkeld en geleverd. Zo ook de zogeheten 'Dikke Daf',
waarop talrijke dienstplichtigen hun vrachtwagenrijbewijs haalden.

Multifunctioneel  De meeste nieuwe legervrachtwagens, die in een lichte,
middelzware en zware variant in de bestelling gaan, worden multifunctioneel.
Defensie wil een grote partij containerdragers aanschaffen die afwisselend zijn
in te zetten voor bijvoorbeeld troepen- en materieelvervoer, als commando- of
verbindingenpost of als werkplaats.

Een groot deel van de trucks moet worden bepantserd teneinde veilig te kunnen
worden ingezet in oorlogsgebieden. Vrachtwagens die slechts in Nederland gaan
rijden, zullen meer lijken op civiele trucks. In die uitvoering zijn ze volgens
Defensie een stuk goedkoper in aanschaf en onderhoud.

LANGUAGE: DUTCH; NEDERLANDS"
164107502,2015-06-24T00:00:00,Transport in verdomhoekje; Brief van de dag,6,De Telegraaf,,"Stols, Margo",,WUZ; Blz. 18,,157,,"GroenLinks wil omwille van een schoner milieu lastenverzwaring voor
vrachtwagens. Dat maakt het nog moeilijker voor transportbedrijven het hoofd
boven water te houden. Verladers betalen niet graag de verhogingen die
betrekking hebben op vrachtkosten.

Wat er zal gebeuren is dat nog meer goedkope Oostblokchauffeurs met meestal oude
vrachtwagens de Nederlandse wegen onveilig komen maken.

Het gevolg daarvan is dat nog meer Nederlandse chauffeurs werkloos worden en
daar zit de Nederlandse Staat naar ik hoop niet op te wachten. Dus de verhoging
die GroenLinks-leider Klaver voorstelt, is niet meer en niet minder dan een
ordinaire belastingverhoging en heeft niets met het zogenaamde milieu te maken.

Het merendeel van de Nederlandse vrachtwagens is milieuvriendelijker dan men
denkt.

Helaas word er te negatief gepraat over het transport in Nederland, zeker vanuit
Den Haag.

R. Sirre, Gouda

LANGUAGE: DUTCH; NEDERLANDS"
164107503,2015-06-23T00:00:00,Wall Street opgewekt,6,De Telegraaf,,"Brand, Jurry",,DFT; Blz. 24,,245,,"De Amerikaanse beurzen zijn gisteren met ruime winsten gesloten. Beleggers
toonden zich van hun positieve kant wat de onderhandelingen tussen Griekenland
en zijn geldschieters betreft. Ook was er veel nieuwe op het overnamefront.

De Amerikaanse VIX-index, een graadmeter voor de volatiliteit op de beurzen,
daalde gisteren ook verder. Dat kan gezien worden als een teken dat beleggers
wat minder zenuwachtig zijn over de situatie in Griekenland, en dat de markt er
dus meer vertrouwen in heeft dat er een oplossing komt.

Naast positieve geluiden over de Griekse onderhandelingen kwam er ook positief
nieuws uit de Amerikaanse huizenmarkt. De branchevereniging van makelaars meldde
dat de verkoop van bestaande woningen in de VS in mei naar het hoogste niveau is
gestegen sinds eind 2009. Er stappen meer starters in de woningmarkt, geholpen
door het herstel van de arbeidsmarkt en de stijgende lonen. In april daalde de
verkoop van bestaande huizen in de VS nog.

Zorgverzekeraar Cigna kreeg er ruim 5% bij na de bekendmaking van een
overnamebod van $47 miljard van branchegenoot Anthem, die zelf 4,1% in waarde
steeg. Pijpleidingbedrijf Williams werd bijna 24% meer waard nadat het een bod
van $48 miljard door Energy Transfer Equity (min 3,3%) had afgewezen.

Google stond 0,3% hoger. Morgan Stanley stelde in een rapport dat de
technologiegigant transparanter moet worden over waar het bedrijf zijn winst
vandaan haalt. Daarmee zou het

LANGUAGE: DUTCH; NEDERLANDS"
164107504,2015-06-23T00:00:00,Acquisities Altice stuiten op verzet; Politieke tegenwind bij Franse overname,6,De Telegraaf,,"Duijn, Sonny",,DFT; Blz. 24,,565,,"Sonny Duijn

Amsterdam  Kabelaar Altice bereid een overname van het Franse Bouygues Telecom
voor. Maar er ontstaat in de sector steeds vaker verzet tegen de acquisities
door het bedrijf, dat een 'cowboy'-imago draagt.  Het bedrijf is onder beleggers
mateloos populair. Altice ging begin vorig jaar tegen een koers van EUR 28,25
naar de Amsterdamse beurs, en noteerde eind vorige week EUR 115,10.

Maar de beursdag van gisteren was zelfs voor Altice-begrippen extreem positief.
Het aandeel schoot in de ochtend naar ruim EUR 143: een koerswinst van 24,4% in
een paar uur tijd. Uiteindelijk kalfde de plus wat af, en eindigde het fonds op
EUR 129,65: nog steeds 12,6% dagwinst.

De positieve koersreactie was wederom het gevolg van overnameplannen. Het Franse
bedrijf heeft aan de hand van eigenaar Patrick Drahi het doen van acquisities
tot eerste levensbehoefte gemaakt en slaagt er keer op keer in om nieuwe prooien
goed te integreren. Het imperium strekt inmiddels uit over onder meer Frankrijk,
België, Portugal, de VS en Israël.

Buiten de beleggerswereld groeit nu echter ook het verzet tegen de overnames van
Altice, die telkens voor het leeuwendeel met vreemd vermogen gefinancierd zijn.
Zo stuiten de nieuwste overnameplannen Altice op verzet. In zijn thuisland wil
Drahi met zijn bedrijf liefst EUR 10 miljard neerleggen om het Franse
telecombedrijf Bouygues Telecom in te lijven.

Boven op de al bestaande Franse activiteiten zou Altice in dat land (gemeten
naar abonnementen) een marktaandeel van 45% op het gebied van mobiele telefonie
krijgen, volgens berekeningen van Rabobank.

De Franse minister van Economische Zaken, Emmanuel Macron, ziet een acquisitie
echter niet zitten. Hij vreest voor hogere prijzen en minder werkgelegenheid in
de sector. Naar verluidt praat Patrick Drahi vandaag met Macron.

Enkele weken terug stelde financieel directeur Ludovic Pech van het Belgische
Mobistar in deze krant ook al geen voorstander te zijn van een overname door
Altice, die een dergelijke acquisitie wel zou zien zitten.  Je weet nooit wat er
onder de vleugels van zo'n bedrijf met Mobistar gebeurt.

Altice financiert bijna al zijn schulden voor het grootste deel met het uitgeven
van nieuwe high yield -obligaties. Dat leidt tot hoge rentelasten, maar die zijn
volgens cfo Dennis Okhuijsen voor een groot deel fiscaal aftrekbaar.

Omdat bestaande aandeelhouders telkens obligaties afnemen, kan Altice,
gigantische overnames financieren en ziet het zijn overnamekas als  onbeperkt.
Het idee is namelijk om die tienjarige high yield -leningen nooit af te lossen
en altijd te herfinancieren.

Bronnen in de telecommarkt fronsen hun wenkbrauwen en wijzen erop dat het
bedrijfsmodel van Altice niet duurzaam is, en staat of valt met vertrouwen van
investeerders. Het bedrijf heeft, na een recente overname van Suddenlink in de
VS, ongeveer EUR 25,5 miljard aan schuld.

Altice heeft een 'cowboy'-imago in de markt. Er is nu voorzichtig wat verzet
tegen de overnames, maar dit gaat allicht vaker voorkomen.

Ook in ons land. Want binnen de top van het Franse bedrijf wordt een overname
van KPN voor de langere termijn als serieuze optie beschouwd.

Dat gaat gegarandeerd leiden tot een heleboel onrust, als het zover komt , stelt
een bron op voorwaarde van anonimiteit.

LANGUAGE: DUTCH; NEDERLANDS"
164107505,2015-06-23T00:00:00,Instabiel Europa,6,De Telegraaf,,"Willems, Menzo",,WUZ; Blz. 15,,142,,"Commissaris Juncker heeft een nieuw plan waarin de lidstaten hun soevereiniteit
meer moeten inleveren om tot een 'stabiel' Europa te komen http://(Tel.nl,
21/06).

Sinds de invoering van de euro is Europa nog nooit zo instabiel geweest als
tegenwoordig. Miljarden naar Griekenland, de Europese geldpers draait elke maand
overuren om staatsobligaties op te kopen om vooral de banken overeind te houden
en elk land doet zijn best om zo weinig mogelijk Afrikaanse vluchtelingen op te
nemen.... Dus al met al valt het succes van Europa wel mee.

Als je 1200 miljard kunt bij drukken om de inflatie op te krikken, dan is ook
het weer invoeren van de nationale munten wel op te brengen.

Niet meer treuzelen, euro eruit, terug naar toen het allemaal nog goed ging!
Vergissen is menselijk, zelfs voor politici!

Luuk Klinkert

LANGUAGE: DUTCH; NEDERLANDS"
164107506,2015-06-22T00:00:00,Beleggersagenda,6,De Telegraaf,,"Berg, Manno van den",,DFT; Blz. 21,,258,,"Zonder de ontwikkelingen rond Griekenland hadden beleggers deze week weinig op
de agenda gehad. Naast de zorgen over de Griekse impact op de beurzen kunnen
vooral macrocijfers richting geven.

Maandag  Nieuwe woningcijfers in Nederland (CBS) en later in de middag in de VS
over het aantal woningverkopen in mei. De ogen van beleggers zullen echter
vooral gericht zijn op het Europese topoverleg vanavond over Griekenland. In
aanloop ervan heeft bondskanselier Angela Merkel strikte eisen gesteld. Een
vergadering van de ministers van Financiën uit de eurozone, voorafgaand aan de
top, is vervroegd naar 12.30 uur.

Dinsdag  Japan, China, de VS en de eurozone maken de standen van hun
inkoopmanagersindices bekend.

Woensdag  Het beursgenoteerde Lucas Bols komt met jaarcijfers over het gebroken
boekjaar. In Nederland zijn er nieuwe cijfers over de economische groei, het
ondernemersvertrouwen en de werkgelegenheid. Ook in Duitsland wordt het
ondernemersvertrouwen bekendgemaakt. In de VS zijn er groeicijfers.

Donderdag  Het consumentenvertrouwen in Duitsland, het aantal
werkloosheidsaanvragen in de VS. Sportfabrikant Nike komt nabeurs in de VS met
kwartaalcijfers.

Vrijdag  Een belangrijke dag voor de Japanse premier Abe. Het land maakt cijfers
over inflatie en werkloosheid bekend. Beide zijn belangrijk als graadmeter voor
Abes hervormingsbeleid. In de VS wordt het consumentenvertrouwen van juni
bekendgemaakt.

Angela Merkel

Lucas Bols

Shinzo Abe

LANGUAGE: DUTCH; NEDERLANDS"
164107507,2015-06-21T00:00:00,Een slim belastingplan,6,De Telegraaf,,"Garrelts, Mark",,DFT; Blz. 14,,1165,,"Volgens Willem Vermeend en Rick van der Ploeg heeft Rutte 2 een slim
belastingplan met drie fiscale pakketten bedacht waarmee een ruime parlementaire
meerderheid gerealiseerd wordt voor de belastingverlaging van pakket 1. Voor de
pakketten 2 en 3, zoals een btw-verhoging en een verhoging van lokale lasten, is
waarschijnlijk geen meerderheid te vinden. De economen menen dat niemand, ook
het kabinet niet, daarover zal treuren.

De afgelopen maanden werd er in en buiten politiek Den Haag van uitgegaan dat de
regeringscoalitie er niet in zou slagen met een plan voor belastinghervorming te
komen. Voor een ingrijpende herziening heb je namelijk een parlementaire
meerderheid nodig en in de Senaat heeft Rutte 2 ook met steun van de bevriende
oppositie geen meerderheid. Tot verrassing van velen presenteerde het kabinet
deze week toch een belastingplan met hervormingsvoorstellen. Vanwege de slimme
vormgeving die zelfs bij de oppositiepartijen bewondering oogst, verwacht Rutte
2 dat er in ieder geval een ruime meerderheid voor belastingverlaging is. Het
kabinetsvoorstel bestaat uit drie fiscale pakketten. Het eerste omvat een
belastingverlichting van in totaal vijf miljard euro. Deze wordt gerealiseerd
door een forse verhoging van de arbeidskorting en een tariefsverlaging in de
loon- en inkomstenbelasting in schijf 2 en 3. Daarnaast krijgen werkenden met
jonge kinderen een extra belastingvoordeel en wordt bij de
vermogensrendementsheffing meer rekening gehouden met het echte rendement. Voor
spaarders betekent dit een lagere belastingdruk. Bedrijven die een bijdrage
leveren aan het verminderen van de werkloosheid aan de onderkant van de
arbeidsmarkt worden beloond met een loonkostensubsidie als ze laaggeschoolden in
dienst nemen.

Pakket 1 leidt voor werkenden tot een koopkrachtstijging die, afhankelijk van
het jaarinkomen, ligt tussen 1,5 voor hoog en 3 procent voor laag; het
gemiddelde belastingvoordeel is ongeveer 800 euro. Deze lastenverlichting
stimuleert de groei en werkgelegenheid en moet op termijn 40 duizend nieuwe
banen opleveren. Met dit pakket kan Rutte 2 met een gerust hart naar de Senaat
gaan. De verwachting is dat ook daar, net als in de Tweede Kamer, een ruime
meerderheid dit voorstel zal steunen. Een tegenstem valt aan kiezers niet uit te
leggen. Uit de eerste reacties in politiek Den Haag blijkt dat voor de twee
andere belastingpakketten geen meerderheid te vinden is en dat Rutte 2 dan ook
geen poging doet om ze in wetsvoorstellen te gieten. Ook om andere redenen is
dat een goede uitkomst.

Het tweede pakket omvat een verhoging van de btw en energiebelasting. Dit levert
de schatkist ongeveer 5 miljard euro op die tegelijk weer teruggegeven aan de
burgers in de vorm van een verlaging en verlenging van de eerste
belastingschijf. Burgers gaan daardoor minder loon- en inkomstenbelasting
betalen. Deze belastingverschuiving waarbij de lastendruk op arbeid wordt
verminderd en die op consumptie en energieverbruik verhoogd, past bij de trend
in andere landen en zou gunstig moeten uitpakken voor groei en werkgelegenheid.
Inmiddels is er in de economische literatuur twijfel ontstaan over de
veronderstelde gunstige effecten van dit type lastenverschuivingen als het gaat
om het aanpakken van werkloosheid. Alleen met echte lastenverlichtingen zijn
extra groei en banen te realiseren, zo luidt de boodschap.

In het voorstel van het kabinet wordt gekozen voor een vereenvoudiging en
verhoging van de btw, waarbij het lage tarief, behalve voor levensmiddelen,
wordt verhoogd naar 21 procent. MKB-Nederland heeft zijn verbijstering over deze
verhoging uitgesproken. De vormgeving van pakket 2 zal er in de praktijk toe
leiden dat vooral arbeidsintensieve sectoren in onze economie te maken krijgen
met een lastenverzwaring. Het gaat onder meer om toerisme, recreatie, horeca,
tuinbouw, dagbladen, boeken, kappers, schoen- en fietsenmakers. Door de
verhoging zullen in deze sectoren vele duizenden banen verloren gaan en deze
uitkomst staat dan ook haaks op het voornemen van de coalitie om extra werk te
scheppen. Andere voorstellen die eerder op de tekentafel hebben gelegen zoals
één btw-tarief van rond de 16 procent, leveren weliswaar eenvoud en
doelmatigheidswinst op, maar pakken ook niet goed uit voor de werkgelegenheid.
Vanwege de grenseffecten is het bovendien moeilijk om de btw in te zetten voor
groei- en werkgelegenheidsbeleid. Vereenvoudiging is wel mogelijk door een
opschoningsactie binnen de btw.

Voor het derde pakket, waarin een verschuiving is opgenomen van landelijke
belastingen naar lokale heffingen, bestaat ook geen voldoende politieke
draagvlak. Deze heffingen worden met ongeveer 4 miljard verhoogd, terwijl
nationale belastingen met hetzelfde bedrag worden verlaagd. Daarvoor zijn
ingrijpende wetswijzigingen nodig die jaren in beslag nemen. Bovendien bestaat
de vrees dat er tussen gemeenten grote verschillen in belastingdruk ontstaan en
dat uiteindelijk de totale lastendruk in Nederland zal stijgen.

De pakketten 2 en 3 gaan richting prullenbak. Gezien de nadelen zal niemand, ook
de coalitie niet, daarover treuren. Voor burgers en bedrijven is pakket 1 de
beste uitkomst. En dat geldt ook voor Rutte 2. Bovendien hebben alle politieke
partijen de ruimte om nu zelf in hun verkiezingsprogramma's voor 2017 met
belastinghervormingen te komen en die aan de kiezers voor te leggen. Ook dat is
een voordeel van het slimme en creatieve pakkettenplan van staatssecretaris
Wiebes. Zijn er nog wensen voor aanvullingen op pakket 1 die ook op een
politieke meerderheid kunnen rekenen? Ja zeker, en die hangen samen met de
bevindingen in het recente rapport van het Centraal Planbureau over de oplopende
langdurige werkloosheid in ons land. Daarin staat dat meer dan 40% van de
langdurig werklozen ouder dan vijftig jaar is en dat het huidige pakket van
beleidsmaatregelen, zoals om-, her- en bijscholing en subsidies onvoldoende
effectief is om oudere werklozen weer aan een baan te helpen.

De voorstellen van het CPB om de arbeidsmarktpositie van ouderen te versterken,
zoals een kortere werkloosheiduitkering en een vermindering van
ontslagbescherming zijn door politiek Den Haag onmiddellijk afgeschoten. En
terecht, het zijn theoretische modelmatige maatregelen die buiten de realiteit
staan. De meeste ouderen solliciteren zich suf, maar worden nauwelijks
uitgenodigd voor een gesprek. Alleen een simpele en onorthodoxe maatregel die
werkgevers een aanzienlijke loonkostenvoordeel oplevert, kan de kans op een
uitnodiging vergroten. Zo'n maatregel is een volledige vrijstelling van alle
werkgeverslasten. Afhankelijk van de bedrijfssector levert dat voor werkgevers
een loonkostenvoordeel op tussen 20-30%. Het moet daarbij gaan om een tijdelijke
regeling (1-2 jaar) die in gaat op het moment dat een werkzoekende
vijftigplusser langer dan een half jaar een werkloosheidsuitkering heeft.
Prinsjesdag is een mooi moment om deze maatregel te presenteren.

LANGUAGE: DUTCH; NEDERLANDS"
164107508,2015-06-21T00:00:00,Vaders drukker dan moeders; Bijzonder hoogleraar en publicist Jan Latten:,6,De Telegraaf,,"Schouten, Willem",,Nieuws; Blz. 5,,420,,"Hoe vaak krijgen we niet te horen dat mannen te weinig doen in huis. Of dat
vaders de zorg voor de kinderen te veel aan mama overlaten. Toch klopt dat beeld
totaal niet   net zo min als dat van moeder en kids die een sullige vader
manipuleren. Ja, mannen doen minder aan zorgtaken dan vrouwen, maar maken dat
ruimschoots goed met hun baan. Ze hebben ook minder vrije tijd dan vrouwen. Tijd
om het beeld recht te zetten; het is tenslotte Vaderdag.

De meeste vaders doen namelijk ontzettend hun best. Als je alleen kijkt naar de
tijd die vaders en moeders gemiddeld besteden aan het huishouden of de zorg voor
de kids, dan lijken vrouwen uitslovers. Want telkens blijkt dat moeders veel
meer uren hieraan kwijt zijn dan vaders.

Maar een vergelijking van het aantal uren stofzuigen, wassen en kinderen naar
bed brengen is niet eerlijk. Het dagelijks reilen en zeilen bestaat voor bijna
driekwart van de stellen met een jong kind uit een combinatie van twee
werkenden, die samen de boel draaiende houden. Als je dan de gemiddelde inzet
voor baan én thuis optelt, staan Nederlandse papa's met zeer jonge kinderen
eenzaam op nummer één qua inzet en ijver. In totaal stoppen ze 62 uur per week
in het verdienen van de kost en het verzorgen van hun kroost en partner, zo
blijkt uit de Emancipatiemonitor.

De moeders van het jonge spul komen in die levensfase op een totaal van 54 uur
per week. Belangrijkste oorzaak is dat de overgrote meerderheid van de vrouwen
parttime wil werken. Omdat in acht van de tien gezinnen   uniek in Europa
moeder een deeltijdbaan heeft of geen baan, komen moeders ondanks hun inzet
thuis bij lange na niet aan de uren van de jonge vaders. De vrouwen hebben het
dus iets meer tranquillo. Zij hebben ook iets meer vrije tijd dan mannen. Wel is
het zo dat zodra de jongste naar de basisschool gaat, moeders vaak overstappen
naar een baan van meer uren. Zij krijgen het dan drukker dan de vaders (maar het
is nu geen Moederdag).

Zolang er nog geen kinderen zijn, besteedt hij gemiddeld ook meer uren aan baan
en huishouden dan zij. Als er kinderen komen, raakt dit dus verder uit balans.

Enigszins teleurstellend bleek uit onderzoek in opdracht van het ministerie van
Sociale Zaken en Werkgelegenheid dat vermindering van werktijd van mannen er
nauwelijks toe zal leiden dat ze thuis meer gaan zorgen. Gezien het feit dat
vaders met jonge kinderen toch al meer dan anderen tijd in hun gezin investeren,
is dat voor papa's misschien goed te begrijpen.

LANGUAGE: DUTCH; NEDERLANDS"
164107509,2015-06-20T00:00:00,Kerkmoordenaar mist doel; Zwarte gemeenschap gunt Dylann Roof zijn rassenoorlog niet,6,De Telegraaf,,"Stam, Herman",,Buitenland; Blz. 21,,683,,"Herman Stam  Charleston  Hoe vurig de 21-jarige kerkschutter Dylann Roof er ook
op hoopte, van een rassenoorlog in de VS komt het na zijn bloedige aanslag op de
Emanuel-kerk in Charleston nog niet.  Inmiddels worden steeds meer details
bekend van de gruwelijke daad. De als timide bekendstaande Roof toog vol haat
naar de legendarische kerk in het midden van de zuidelijke havenstad aan de
Atlantische Oceaan, waar de historie van de plantages en slaven nog altijd
voelbaar is. De kerk die een belangrijke rol speelde tijdens de slavenopstand in
de stad, en ook wel Moeder Emanuel wordt genoemd, lijkt met zijn historie een
bewust doelwit te zijn geweest.

Maar het had niet veel gescheeld of hij had toch niet zijn wapen, op legale
wijze gekocht van zijn verjaardagsgeld, getrokken. Aan de politie heeft hij
verklaard dat de mensen van de bijbelstudieclub zo aardig tegen hem deden dat
hij twijfelde om tot zijn daad over te gaan. Na een uur besloot hij dat alsnog
te doen, met als gevolg negen Afro-Amerikaanse doden, onder wie de dominee.

De schok is nog steeds groot, en ook heerst er woede over de onbegrepen
moordzuchtige daad. Maar daarnaast zijn verzoenende woorden te horen, uit de
blanke en zwarte gemeenschap.  We moeten ons niet uit elkaar laten spelen nu en
overgaan in haat , zegt Shemeniki Grey voor de kerk, nadat ze bloemen heeft
neergelegd op de stoep. De woorden van de 37-jarige welzijnswerkster kunnen op
applaus rekenen van blank en zwart die samen zwijgend en vol verdriet voor de
kerk staan.  Straks krijgt deze gek ook nog voor elkaar wat hij wilde, dat zou
echt te veel eer zijn , kan ze op nog meer instemming rekenen.

Maar niet iedereen is het met haar eens. Zo staat iets verderop de landelijk
bekende dominee Al Sharpton. Een huisvriend van de Obama's, maar zeker niet
onomstreden met zijn pittige en vaak ook opruiende uitspraken. Ook nu gaat de
ondanks de extreme hitte keurig in het pak gestoken Sharpton los voor de talloze
tv-camera's die voor de kerk staan opgesteld.

Er is te lang weggekeken van dit soort problemen , vertelt hij.  Het is het
zoveelste dieptepunt in de haat richting zwarten. Er is iets hier goed mis.  Zo
wijst Sharpton ook op het blanke politiegeweld tegen zwarte arrestanten in onder
meer Ferguson, Staten Island en Baltimore.  Wegkijken kan nu echt niet meer. We
moeten inzien dat er iets drastisch moet veranderen. Want zelfs in de kerk is
een Afro-Amerikaan zijn leven niet meer veilig , vertelt de dominee voordat hij
naar de kerk loopt om familieleden van slachtoffers te troosten.

Hij noemt het niet voor niks dat zwarten zelfs in de kerk hun leven niet meer
veilig zijn. Sharpton wijst daarmee naar de broeierige jaren zestig, en dan met
name naar de bomaanslag in het eveneens zuidelijke Birmingham (Alabama) waarbij
vier zwarte meisjes werden gedood door leden van de Ku-Klux-Klan. Die aanslag
had toen een immense impact op de Amerikanen.

Een jaar na de aanslag werd in het Amerikaanse Congres de Civil Rights Act
aangenomen, die een einde moest maken aan de strikte scheiding tussen zwart en
wit in Amerika. Maar anno nu lijkt die kloof weer voor een groot deel terug,
ofschoon er een zwarte president aan het roer staat.

Critici stellen dat de zwarte gemeenschap zelf te weinig doet om haar eigen
positie te verbeteren. Ook krijgt Obama verwijten dat hij te weinig voor de
zwarte gemeenschap doet. Dat hij maatregelen om bijvoorbeeld de grote armoede en
werkloosheid in de zwarte samenleving aan te pakken uit de weg gaat, omdat hij
niet de schijn wil wekken dat hij een bevolkingsgroep voortrekt. Hij wil
president zijn voor alle Amerikanen.

Sharpton vindt dat argument vergezocht. Volgens hem ligt het eerder aan een
onwillig Congres dat er te weinig gebeurt om de positie van zwarten in Amerika
te verbeteren.

Hoe dan ook, het lijkt het afgelopen jaar van kwaad tot erger te gaan. Nadat in
Ferguson de vlam in de pan sloeg toen een blanke agent een zwarte winkeldief
doodschoot, is het daarna op raciaal vlak nooit meer echt rustig geweest.

LANGUAGE: DUTCH; NEDERLANDS"
164107510,2015-06-20T00:00:00,Rioolheffing omhoog,6,De Telegraaf,,,,OverGeld; Blz. 17,,183,,"Maatregelen tegen wateroverlast

De enorme regenval die ons land de laatste jaren teistert, wordt door ruim 80
procent van de gemeenten als meest urgente klimaatprobleem gezien. Acht van de
tien gemeenten overwegen de komende jaren de rioolheffing te verhogen.

Deze gemeenten voorzien de komende vijf jaar een stijging van minder dan 10
procent of ongeveer 'gelijk aan de inflatie'. Een meerderheid zegt met de gelden
extra maatregelen te betalen om zich op klimaatverandering voor te bereiden. Het
aantal lokale overheden dat zegt burgers en bedrijven tot maatregelen te willen
aanzetten, is minder groot.

Dit blijkt uit de Gemeentelijke Barometer van de Fysieke Leefomgeving van Royal
HaskonigDHV en de Vereniging van Nederlandse Gemeenten (VNG). Hieraan deden 185
gemeenten mee, bijna de helft van het totaalaantal.

Bijna alle respondenten hebben de kwetsbare locaties in beeld. Gemeenten willen
wateroverlast vooral aanpakken bij nieuwbouw en bij herinrichting van de
openbare ruimte, bijvoorbeeld door gebieden aan te wijzen waar regen tijdelijk
kan heenstromen.

LANGUAGE: DUTCH; NEDERLANDS"
164107511,2015-06-20T00:00:00,De wereld is veel te vol; Brief van de dag,6,De Telegraaf,,"Hiskemuller, Coosje",,WUZ; Blz. 16,,183,,"Er wordt geregeld in de media vermeld dat een van de wereldproblemen de steeds
maar groeiende wereldbevolking is. Na die constatering gebeurt er verder niets.
Doch het is in feite nu al met stip het grootste wereldvraagstuk dat om een
oplossing vraagt.

Het is enorm zoals de toename van de wereldbevolking de laatste paar eeuwen is
geëxplodeerd.

De wereldeconomie kan deze toename niet aan.  Gevolg: o.a. toenemende
werkloosheid. Bij voortgaande geboorteoverschotten wordt het probleem alleen
maar groter. Wereldwijd ontkomen we niet aan drastische maatregelen.

(Religieuze) dogma's moeten bespreekbaar worden. Het is onaanvaardbaar dat er
voor de (jongere) mensen vrijwel geen toekomstperspectief meer zal zijn. Geen
uitzicht op zinvol werk   het vervallen in criminele activiteiten
burgeroorlogen zijn de gevolgen. Voorlichting over geboortebeperking moet een
belangrijk agendapunt worden bij de VN. De mensheid moet zelf inzien dat het zo
niet verder kan en dat we met z'n allen stappen moeten nemen om de aarde
leefbaar te houden.

L.J. Singor, Warmenhuizen

LANGUAGE: DUTCH; NEDERLANDS"
164107512,2015-06-19T00:00:00,Geruisloos; FINANSCOOP,6,De Telegraaf,,"Basekin, Ertan",,DFT; Blz. 26,,400,,"Nog anderhalve week en dan treedt de Wet Werk en Zekerheid (WWZ) in werking.
Deze nieuwe wet moet er onder meer voor zorgen dat de positie van flexwerkers
wordt versterkt. Duizenden ondernemers krijgen te maken met een brei aan nieuwe
regels, waarvan het nog maar de vraag is wat de effecten zijn.

Ondertussen neemt de kritiek op de WWZ steeds verder toe. OnderhoudNL, de
branchevereniging voor schilders en onderhoudsbedrijven, LTO Nederland en
Koninklijke Horeca Nederland luidden eerder al de noodklok. En ook voorzitter
Hans Biesheuvel van ondernemersvereniging ONL maakt zich grote zorgen. Veel
ondernemers in het midden- en kleinbedrijf zouden nu massaal hun flexwerkers op
straat zetten, omdat ze anders een transitievergoeding moeten betalen. Dat is
een van de nieuwe regels uit de WWZ: werknemers met een vast of tijdelijk
contract die onvrijwillig worden ontslagen na 30 juni krijgen een dergelijke
vergoeding.

En dat kan flink in de papieren lopen, zo vertelde een tuinder uit Hillegom
eerder deze week in De Financiële Telegraaf. Het bedrijf moet eind deze maand
noodgedwongen vijftien tijdelijke krachten ontslaan, omdat er anders meer dan
een jaarsalaris aan ontslagvergoedingen moet worden betaald. Eerder waarschuwde
werkgeversorganisatie AWVN al dat vooral bedrijven met seizoensarbeiders last
krijgen van de regeling rond de transitievergoeding.

De tuinder uit Hillegom werd overstelpt met reacties van ondernemers uit het
hele land. Vergelijkbare gevallen dienden zich aan en een groot bollenbedrijf
uit de regio stelt nu voor om de handen ineen te slaan om te kijken of ze
misschien iets voor elkaar kunnen betekenen, omdat beide bedrijven een andere
cao hanteren.

In Den Haag lijkt de kritiek van deze ondernemers aan dovemansoren gericht.
Oproepen om de wet opnieuw onder de loep te nemen vinden tot nu toe geen gehoor.
Minister Asscher (Sociale Zaken en Werkgelegenheid) geeft geen krimp, maar ook
werkgeversorganisaties VNO-NCW en MKB-Nederland houden zich op de achtergrond.
De FNV geeft aan vierkant achter de WWZ te staan, omdat het onderdeel is van het
Sociaal Akkoord.

Daarmee lijkt de wet geruisloos in werking te treden. Afspraak is namelijk
afspraak. En wie er beter van wordt? Eigenlijk weet niemand dat, dus laten we
vooral wachten op het moment dat de verwijten weer eens over en weer vliegen.

Ertan Basekin

LANGUAGE: DUTCH; NEDERLANDS"
164107513,2015-06-19T00:00:00,Drie keuzes voor erfpacht; In één keer afkopen beste optie voor huizenbezitter,6,De Telegraaf,,,,Nieuws-Regio-Amsterdam; Blz. 15,,363,,"Ruben Koops  Amsterdam  Wie de erfpacht in één keer afbetaalt, is spekkoper als
hij zijn woning verkoopt.  Voor starters die net te weinig verdienen voor een
eigen woning blijft erfpacht als middel bestaan, iets waarvan vooral
geïnteresseerden in een nieuwbouwwoning zullen profiteren. Dat heeft de
grondwaardecommissie met daarin drie in vastgoed gespecialiseerde professoren
geconcludeerd bij de presentatie van hun advies.

De experts Berkhout, Brounen en Eichholtz van de commissie voorzien dat
woningeigenaren die vanaf 2016 de erfpacht in één keer afkopen, in de toekomst
een hogere prijs voor hun woning krijgen bij verkoop. Volgens het drietal is
verschil in waarde tussen huizen op erfpachtgrond en op eigen grond op dit
moment, vooral door de schimmigheid van het systeem, veel te klein. Naarmate
huizenkopers de erfpacht binnen het nieuwe stelsel vaker zullen afkopen, zal het
pand dus ook meer opleveren op de woningmarkt.

Sinds 1896 worden alle huizen in Amsterdam gebouwd op grond van de gemeente. De
huizenbezitter betaalt hier pacht voor. Maar de hoogte van dat bedrag kwam zeer
willekeurig tot stand, mensen werden vaak verrast door gigantische stijgingen in
de erfpacht. Deze praktijken leverden de gemeente jaarlijks het astronomische
bedrag van 90 miljoen euro op. Een jaar geleden kwamen D66, VVD en SP aan de
macht en die beloofden het systeem grondig te hervormen.

De commissie presenteerde drie varianten, die canons heten, waaruit
Amsterdammers in de toekomst kunnen kiezen. Allereerst is er de vaste canon
waarbij de huizenbezitter jaarlijks een vast bedrag betaalt aan de gemeente,
zoals dat nu ook al bestaat. Dit bedrag verandert alleen als de bestemming van
de grond verandert. Daarnaast is er voor starters een goedkopere keuze,
vergelijkbaar met variabele hypotheekrente. Deze canon is aan het begin ongeveer
een derde goedkoper dan de vaste canon, maar wordt jaarlijks iets verhoogd met
de inflatie en blijft zo langzaam stijgen. Binnen de derde variant biedt de
gemeente de mogelijkheid om een eenmalige afkoopsom te betalen. Als dat bedrag
is voldaan, mag de stad daarna nooit meer een nieuwe erfpachtrekening sturen.

LANGUAGE: DUTCH; NEDERLANDS"
164107514,2015-06-18T00:00:00,Boos om btw,6,De Telegraaf,,"Visser, Martin",,DFT; Blz. 22,,464,,"Discussies over het btw-stelsel zijn doodsaai. Maar ze kunnen oeverloos lang
duren. Dat ondervond ik aan den lijve toen ik in Brussel gestationeerd was. Een
discussie over de toepassing van het lage btw-tarief sleepte daar maar voort en
voort.

Hoe vervelend de fiscale techniek ook is, de politieke en economische belangen
achter deze discussies zijn enorm. Dat zag ik destijds in Brussel, dat zie je nu
in Den Haag ook gebeuren. Het kabinet overweegt sommige producten en diensten
over te hevelen van 6% naar 21% en het land is te klein.

Het is begrijpelijk dat mensen boos worden omdat hun boodschappen duurder worden
en dat ondernemers kwaad zijn omdat ze vrezen voor hun klandizie. Precies daarom
is een echte herziening van het belastingstelsel ook zo ingewikkeld. Draai aan
één knop in het systeem en de gevolgen aan de andere kant van dat systeem zijn
al niet meer te overzien.

Maar toch, even de emotie opzijgezet. Als het kabinet ons belastingstelsel echt
wil verbeteren dan is de aanpak van de onbegrijpelijke btw-constructie
onvermijdelijk. De wirwar van lage tarieven, hoge tarieven en vrijstellingen
maken het stelsel onbegrijpelijk, inefficiënt en onnodig duur.

En dan zijn alle vermeende voordelen van een laag tarief (goed voor
werkgelegenheid, goed voor lage inkomens) ook nog eens niet aantoonbaar. Weg
ermee dus! Wie zich boos maakt over de omslachtige toeslagen moet zich ook hier
druk over maken.

Tegelijkertijd is de belasting op arbeid veel te hoog. Wat is er dan logischer
om de uniformering van de btw als financieringsbron te gebruiken voor het
verlagen van de taks op werk. Maak werk lonender en maak het voor werkgevers
goedkoper om mensen in dienst te nemen.

Dit is gemakkelijk opgeschreven, maar in de uitvoering hondsingewikkeld. Daarom
kunnen belastingherzieningen ook nooit in een achternamiddag in elkaar
gesleuteld worden. Het is dan ook mateloos naïef van het kabinet dat het denkt
dat wél te kunnen.

Niet alleen is het een technische kluif en vergt het wegwerken van onbedoelde
koopkrachteffecten met een paar miljard smeermiddel veel gepuzzel en langdurige
onderhandelingen, ook moet het kabinet met dit plan over een grote
psychologische hobbel heen. Tijdens de crisis zijn de lasten al zo drastisch
verzwaard (inclusief de btw) dat menigeen domweg niet meer gelooft dat déze
btw-verhoging echt teruggegeven zal worden.

Een premier die iedereen duizend euro belooft en vervolgens vooral extra
belastingverhogingen uitdeelt, oogst wat hij zelf heeft gezaaid. Ongeloof en
boosheid vallen hem ten deel. Voor een slimme herziening van de belastingen is
veel te zeggen, maar het moet verduveld goed in elkaar zitten en het
bijbehorende verkooppraatje dient zeer gelikt te zijn.

LANGUAGE: DUTCH; NEDERLANDS"
164107515,2015-06-18T00:00:00,Tsipras speelt op de laatste minuut; Zonder concessies dreigt een 'groot nee',6,De Telegraaf,,,,DFT; Blz. 24,,559,,"Ronald van Gessel  Brussel  De Griekse premier Alexis Tsipras wil onderhandelen
tot het laatste moment en is bereid een eventuele 'deal' met de geldschieters te
verwerpen als hij de voorwaarden onacceptabel vindt.  Daarmee zijn de kaarten
geschud. De vergadering vandaag van de eurogroep-ministers zal geen resultaat
afwerpen, want minister Varoufakis mag niet onderhandelen. Tsipras wil het nu op
de top van regeringsleiders eind volgende week aan laten komen.

Als hij dan toegeeft, kan hij de bevolking zeggen dat hij alles tot het laatste
moment heeft geprobeerd, maar dat er geen andere keus was. Ook in dat scenario
kan de bevolking niettemin zijn aftreden eisen, omdat er dan maatregelen volgen
waarvoor de oude regering is weggestemd.

Tsipras zei woensdag in Athene dat een 'groot nee' tegen de voortzetting van een
catastrofaal beleid voor Griekenland nog steeds tot de mogelijkheden behoort.
Hij knippert dus pas in de laatste seconde met de ogen of niet. Alleen als EU en
IMF een redelijke oplossing bieden, zal de Griekse regering  de last van zo'n
moeilijk akkoord aanvaarden .

Eurogroep-voorzitter Dijsselbloem beaamde woensdag in de Kamer dat er donderdag
nauwelijks kans op een akkoord is. Nieuwe Griekse voorstellen zijn er niet en
aangezien het onderhandelingsproces met de Griekse autoriteiten en de
geldschieters  behoorlijk is ontspoord , zijn er geen resultaten te verwachten.
Voor schuldafschrijving, wat de Grieken willen, is bij de groep van eurolanden
geen meerderheid te vinden, zo meldt Dijsselbloem.

Ter elfder ure kunnen de vier parlementen die hun fiat moeten geven aan een
eventuele deal, waaronder Duitsland, dat nog doen. Dat geeft Tsipras de
mogelijkheid om tot de laatste seconden van juni te wachten, de absolute
deadline.

Inmiddels houdt de EU er rekening mee dat hij kiest voor de 'wildcard', een
Griekenland buiten de eurozone. In dat geval moeten er kapitaalrestricties
worden ingevoerd om te voorkomen dat de Griekse banken worden leeggetrokken.

Om druk op de onderhandelingen te zetten deed de Griekse centrale bank woensdag
ook nog een duit in het zakje. President Yannis Stournaras van de Griekse
centrale bank kwam in een rapportage aan de regering met een waarschuwing: als
Griekenland de komende dagen geen akkoord bereikt en uit de euro stapt, dan
stort de Griekse economie in. Dat kan er uiteindelijk toe leiden dat Griekenland
zelfs uit de EU stapt.

Dat laatste vinden de VS nu weer geen goed idee. De Grieken hopen dat Washington
Berlijn en Parijs nog een keer waarschuwt voor te grote schokgolven.

Stournaras voorziet dat Griekenland met de drachme een diepe recessie te wachten
staat met mega-inflatie en een enorme daling van inkomens.  Het land zal
degraderen tot één van de armste landen in Europa.

Woensdag haalden de Grieken alweer vele miljoenen van hun bankrekeningen.
Volgens de centrale bank is er de laatste maanden EUR 30 miljard in een oude sok
onder het bed verdwenen. Cijfers over kapitaalvlucht naar het buitenland gaf de
centrale bank niet, maar de rijke Grieken zijn al lang en breed weg.

De voormalige EU-president Herman van Rompuy waarschuwde woensdag voor een
'Grexit', waardoor Rusland een voet tussen de deur zou kunnen krijgen.  Eruit
stappen is een beslissing voor generaties.

LANGUAGE: DUTCH; NEDERLANDS"
164107516,2015-06-18T00:00:00,Patser; Kringen,6,De Telegraaf,,Onbekend,,Nieuws; Blz. 5,,468,,"Zie ik Donald Trump op het Journaal, denk ik aan Doonbeg, co. Clare,
West-Ierland.

Snik.

Voor niet-ingewijden is dat wellicht een vreemde gedachtekronkel.

Een narcistische patser associëren met een van de mooiste en vredigste
kuststroken van Europa (soms wild, soms lieflijk, 't is maar net welk spel de
wind, die eeuwige wind, met de Atlantische Oceaan wil spelen), dat zou inderdaad
niet erg voor de hand liggen als de meest recente Republikeinse
presidentskandidaat geen enkele verbintenis met die streek had.

Maar dat heeft-ie dus wel.

Mr Trump bezit daar in dat adembenemende duingebied tegenwoordig een golfbaan:
de Trump International Golf Links.

Ik ben er vaak geweest. Toen heette die golfbaan nog gewoon Doonbeg, naar het
dorp, en was de eigenaar niet Donald Trump, maar een andere Amerikaan: Buddy
Darby III uit South-Carolina, die zich begin deze eeuw zomaar in een Iers
avontuur had gestort.

Ik dacht: ik heb de komende twee dagen toch niets belangrijks te doen, dus laat
ik op de uitnodiging ingaan en erheen vliegen , vertelde Buddy mij ooit.

En huppekee, daar ging hij in zijn private jet vanaf Kiawah Island, waarna zijn
secretaresse plots allerlei afspraken voor de daaropvolgende week diende te
verzetten. Buddy bleef namelijk langer dan twee dagen. Hij werd er, zoals zo
velen, verliefd op het landschap en de inwoners van het gehucht, met hun
eenvoud, humor en liefde voor muziek, en liet binnen enkele jaren een golfresort
bouwen dat zijn weerga in de omgeving niet kende. En met de locals klikte het.
Niet alleen omdat hij voor werkgelegenheid zorgde, maar ook omdat hij respect
toonde voor de Ierse gewoonten en manier van leven.

Waarom het na tien jaar misging? De crisis, plus ruzie met zijn neef, die ook
iets te vertellen had in zijn investeringsmaatschappij. En toen kon Donald
Trump, die in de VS meerdere golfbanen bezit en in Schotland ook al eentje, de
vrijwel failliete boedel voor slechts 15 miljoen euro kopen.

Donald Trump op die schitterende, stille plek, ik heb er nog méér moeite mee nu
ik hem zijn kandidaatstelling bekend heb zien maken: zo brallerig, zo luid, zo
fout. Wie president wil worden, moet over meer kwaliteiten beschikken dan alleen
kennis van geldzaken, dacht ik toen hij stond te snoeven. Dit dacht ik ook: er
komt een dag, oom Donald, dat jij op je leven terugkijkt en vaststelt dat je
jezelf op 16 juni 2015 voor het eerst als een loser presenteerde.

De Daily News, een krant in New York, kopte gisteren 'Clown Runs For Prez' en
drukte daarbij een kiek af van Donald Trump, waarop hij tot clown was
gefotoshopt, inclusief rode, rubberen neus.

Over actiejournalistiek gesproken.

Benieuwd wat ze in Doonbeg van die voorpagina vinden.

LANGUAGE: DUTCH; NEDERLANDS"
164107517,2015-06-18T00:00:00,'Arbeidsmarkt oneerlijk',6,De Telegraaf,,,,Nieuws-Regio-NL; Blz. 13,,143,,"Germa Graveland  Den Haag  Haagse werkgevers zijn door vooroordelen als 'lui',
'overlastgevend' en 'niet betrokken' geneigd om autochtone sollicitanten te
verkiezen boven hun net zo gekwalificeerde Marokkaanse en Hindoestaanse
leeftijdsgenoten.  In de stad is de kans op succes voor allochtonen aantoonbaar
kleiner. Dat concludeert het Sociaal en Cultureel Planbureau. Bij een steekproef
bleken autochtone sollicitanten 34 procent kans te hebben op succes,
Hindoestanen 23 en Marokkaanse Nederlanders 19 procent.

We moeten concluderen dat niet iedereen in Den Haag gelijke kansen heeft , aldus
wethouder Rabin Baldewsingh van Sociale Zaken & Werkgelegenheid. Hij lanceert
een proef met anoniem solliciteren, een meldpunt, cursussen en maatregelen als
bedrijven aantoonbaar discrimineren.  Daar willen we als gemeente dan geen zaken
meer mee doen.

LANGUAGE: DUTCH; NEDERLANDS"
164107518,2015-06-17T00:00:00,Meer zorgen over flexwet; Mkb'ers zetten tijdelijke krachten massaal op straat,6,De Telegraaf,,,,DFT; Blz. 22,,693,,"Ertan Basekin

Hillegom  Kleine en middelgrote ondernemingen maken zich ernstige zorgen over de
nieuwe flexwet die volgende maand ingaat.  De onzekerheid is zo groot dat deze
ondernemers massaal flexwerkers op straat zetten. Dat zegt voorzitter Hans
Biesheuvel van ondernemersclub ONL in een gesprek met deze krant.  Ik hoor dit
heel veel vanuit onze achterban. Het werk zit bij het midden- en kleinbedrijf,
maar door de invoering van de flexwet nemen deze ondernemers het zekere voor het
onzekere door flexkrachten eruit te gooien. Dat gebeurt niet alleen bij grote
bedrijven.

De Wet Werk en Zekerheid (WWZ) regelt onder meer dat flexwerkers minder lang
tijdelijke contracten mogen krijgen om sneller in aanmerking te komen voor een
vast contract. Zo wordt de periode waarin een werkgever tijdelijke contracten
kan aanbieden verkort van drie naar twee jaar. Daarmee wil het kabinet de
doorstroom naar een vaste baan bevorderen.

Volgens Biesheuvel werkt de flexwet averechts. Zo wordt het ontslagrecht duurder
en complexer en worden de mogelijkheden tot flexibele contracten beperkt. Kleine
ondernemers worden daardoor nog huiveriger om vaste contracten aan te bieden.
Deze wet levert dus helemaal geen nieuwe banen op. Werkgevers gaan op zoek naar
allerlei rare constructies om onder de wet uit te komen. Daar schiet helemaal
niemand iets mee op.

De WWZ heeft eigenaar Hans Spijker van tuinbouwbedrijf Spijker in Hillegom in
ieder geval slapeloze nachten bezorgd. En dat gebeurt niet vaak. Eind deze maand
moet hij noodgedwongen vijftien tijdelijke krachten op straat zetten. Het
tuinbouwbedrijf, opgericht in 1907, heeft ongeveer veertig medewerkers in
dienst, waarvan vijftien met een tijdelijk contract van negen maanden.

Normaal gesproken geen probleem. De tijdelijke werknemers, afkomstig uit
Hillegom en omgeving, tekenden het contract altijd naar volle tevredenheid. Zij
werken van november tot en met juli en gaan er dan drie maanden uit. Maar met de
komst van de WWZ verandert dat. Vanaf volgende maand moet een werkgever namelijk
een transitievergoeding betalen aan werknemers met een vast of tijdelijk
contract die onvrijwillig worden ontslagen. Een medewerker die minimaal twee
jaar in dienst is en die ontslagen wordt, heeft recht op een vergoeding van een
derde van een maandsalaris per gewerkt jaar.

Voor tuinbouwbedrijf Spijker komt het erop neer dat er meer dan een jaarsalaris
aan ontslagvergoedingen moet worden betaald als het contract van de tijdelijke
werknemers doorloopt na 30 juni.  En dat gaan we dus niet doen. We hebben dit
destijds nooit afgesproken, maar door een fout in de nieuwe wet zijn onze
werknemers daar de dupe van , zegt de boze eigenaar.

Volgens Spijker is hij genoodzaakt te werken met tijdelijke contracten.  In de
tuinbouw heb je te maken met seizoensarbeid. Ik heb nou eenmaal niet voor een
heel jaar werk en een nulurencontract ziet niemand zitten. Bovendien hebben wij
altijd ingezet op het behoud van werk in de buurt, maar dat gaat met deze nieuwe
regeling helemaal naar de knoppen.

Werkgeversorganisatie AWVN waarschuwde eerder al in deze krant dat vooral
bedrijven met seizoensarbeiders last krijgen van de regeling rond de
transitievergoeding. Spijker-bedrijfsleider Machiel van de Wetering is dan ook
stomverbaasd dat de politiek de kop in het zand steekt. Hij schreef talloze
brieven aan verschillende politieke partijen, maar kreeg geen gehoor in Den
Haag.  De problemen zijn bekend, maar het enige dat ik te horen krijg is dat zij
daar niet schuldig aan zijn.

De WWZ is onder meer bedoeld om de rechten van flexwerkers en uitzendkrachten te
versterken. Maar in het geval van tuinbouwbedrijf Spijker werkt de nieuwe wet
alleen maar averechts, meent de eigenaar.  We moeten nu vijftien werknemers op
straat zetten en hun plaatsen worden ingenomen door buitenlandse krachten.
Bovendien is de kans groot dat onze tijdelijke krachten voor zes maanden in de
WW terechtkomen, want we kunnen ze pas in januari weer een contract aanbieden.
Dan vraag ik me toch echt af wie er nou beter van wordt. Helemaal niemand toch?

LANGUAGE: DUTCH; NEDERLANDS"
164107519,2015-06-17T00:00:00,Veteraan krijgt korting bij bank en supermarkt; Ook banen te vergeven in project Onbekende Helden,6,De Telegraaf,,,,Nieuws; Blz. 4,,332,,"Roy Klopper  Amsterdam  Onder de noemer 'Onbekende Helden' kunnen
oorlogsveteranen binnenkort allerlei voordeeltjes halen bij onder meer
supermarkten en banken of kunnen zij aan een nieuwe baan komen.  Besprekingen
met onder meer supermarktketen Jumbo en de Rabobank over kortingen voor
oud-strijders zijn volgens de initiatiefnemers in een vergevorderd stadium. Het
is de bedoeling dat (oud-)militairen straks op vertoon van hun veteranenpas
reductie krijgen op boodschappen, toegang of hypotheek. Op kleinere schaal zijn
er al cafés die veteranen korting geven op hun drankjes.

Particulier  De voordeelactie komt voort uit een particulier initiatief,
waarachter onder anderen de voormalig Inspecteur Generaal der Krijgsmacht (IGK)
Lex Oostendorp en Libanon-veteraan Fred Janssen drijvende krachten zijn. Deze
oud-blauwhelm is ook de bedenker van de witte anjer, die inmiddels geldt als hét
nationale waarderingssymbool voor veteranen.

Voor firma's die gunstige tarieven berekenen voor oud-strijders, is een sticker
beschikbaar met de tekst 'Veteranen welkom'. De actie is gebaseerd op
soortgelijke initiatieven in onder meer de VS, waar oud-strijders bij winkels,
musea en verzekeringsmaatschappijen korting krijgen.  We hopen dat de lijst met
deelnemers hier ook snel groeit , aldus Janssen.

Voorts is in het kader van het project een bemiddelingsbureau opgericht dat
belangeloos bedrijven en werkloze veteranen koppelt. Firma's die oud-strijders
aannemen, krijgen een keurmerksticker met het opschrift 'Hier werkt een
veteraan'. Er komt ook een keurmerk voor bedrijven die personeel als reservist
aan Defensie uitlenen.

Efteling  Morgen wordt in Capelle aan den IJssel het eerste bedrijf
gecertificeerd. Onder toeziend oog van de Inspecteur Generaal der Krijgsmacht
Bart Hoitink wordt een sticker op de deur geplakt van het it-bedrijf Vanad
Group, die tien banen voor veteranen garandeert. Ook met de Efteling en Volker
Stevin wordt gepraat over banen.

LANGUAGE: DUTCH; NEDERLANDS"
164107520,2015-06-17T00:00:00,"Geachte lezer,",6,De Telegraaf,,"Hiskemuller, Coosje",,WUZ; Blz. 14,,219,,"Heeft de Tweede Kamer niets beters te doen, vraagt u zich af bij het artikel
'Nederlander wordt seksloos' (Tel. 16/06). Een meerderheid wil af van de
aanduiding m/v in het paspoort. U begrijpt niet goed waarom men daarmee komt.
Is dit waar ze zich mee bezighouden?  vraagt Gerard van Stijn uit Haarlem.  De
criminaliteit is al opgelost, het geld uit Griekenland is al terug, de
staatsschuld is al tot nul gereduceerd, het pensioenstelsel is al zodanig dat
niemand meer een gat heeft?

Ook Agaath Slobbe uit Zwaag brengt  hulde aan politiek Den Haag . Zij schrijft:
Zeg nooit meer dat er geen prioriteiten worden gesteld door onze politici. Men
weet blijkbaar zeer goed de hoofd- van de bijzaken te onderscheiden. Nogmaals,
driewerf hoera voor dit zeer belangrijke voorstel. Zaken zoals veiligheid,
integratie, werkloosheid, ouderenzorg, woningtekort e.d. kunnen best nog wel
even naar de achtergrond, toch?

Nederland heeft weer iets verzonnen om in het wereldnieuws te komen , merkt
Marijke Uittenbogaard uit Berkel en Rodenrijs op.  Nu onze regerenden met
tevredenheid kunnen constateren dat in eigen land alles op orde is, kan men zich
hier druk over maken , schampert ook P. Laseur uit Alkmaar.  Man of vrouw in
Nederland verdwenen? Nederland is verknipt.

Coosje Hiskemuller

LANGUAGE: DUTCH; NEDERLANDS"
164107521,2015-06-16T00:00:00,Beurzen VS ongerust,6,De Telegraaf,,"Meuzelaar, Dorinde",,DFT; Blz. 24,,241,,"De aandelenbeurzen in New York stonden gisteren wederom in de min, na de
verliezen van vrijdag. Opnieuw zorgde de Griekse schuldencrisis voor onrust bij
beleggers op Wall Street. Verder kwam een tegenvallend cijfer naar buiten over
de productie in de Amerikaanse industrie.

De Amerikaanse overheid liet weten dat de industriële productie in mei met 0,2%
is gezakt op maandbasis. Economen rekenden in doorsnee op een productiestijging
met 0,2%.

Wel werd gemeld dat het vertrouwen onder Amerikaanse huizenbouwers het hoogste
niveau heeft bereikt in negen maanden. Later deze week kijken beleggers naar de
beleidsvergadering van de Fed in de hoop op meer duidelijkheid over de timing
van een renteverhoging. United Technologies daalde 2,5%. Het industrieel
conglomeraat bevestigde door te gaan met het afstoten van zijn helikopterdivisie
Sikorsky Aircraft. Tegen het einde van het derde kwartaal zal worden besloten of
het onderdeel direct zal worden verkocht of worden afgesplitst. Daarnaast
verlaagde het bedrijf zijn winstverwachting voor dit jaar vanwege de zwakte bij
de helikoptertak.

Zorgverzekeraar Cigna sprong ruim 11,7% omhoog. Bronnen meldden dat het bedrijf
een overnameprooi is voor branchegenoot Anthem. Met een bod zou $45 miljard
gemoeid zijn.

Tevens werd bekend dat CVS Health voor $1,9 miljard bijna 1700 drogisterijen en
klinieken overneemt van winkelketen Target. Het aandeel Target klom 1,2%.

LANGUAGE: DUTCH; NEDERLANDS"
164107522,2015-06-16T00:00:00,Griekse pensioenen duurste in EU,6,De Telegraaf,,,,DFT; Blz. 24,,228,,"Van onze correspondent  BRUSSEL  De Grieken maken de bevolking nodeloos bang
door te verkondigen dat individuele pensioenen omlaag moeten. De geldschieters
van EU, IMF en ECB eisen alleen dat Athene het hele systeem gaat hervormen,
zodat het betaalbaar wordt.  Een woordvoerster van de Commissie legde uitgebreid
de standpunten van EU en IMF uit om mistverstanden uit de wereld te helpen.
Tegelijk hoopte ze meer inzicht te geven in de vraag waarom de gesprekken met de
Grieken zijn gestrand.

Feit is dat het Griekse pensioensysteem het duurste is in de EU. Er is niets
gespaard, alles wordt uit de lopende begroting betaald. In 2013 kostten de
pensioenen 16,2% van het hele Griekse bbp. Terwijl de economie kromp, gingen de
uitkeringen omhoog. Vanwege de geringe sociale zekerheid, kiezen veel oudere
werklozen voor het staatspensioen, ook als dat minder is omdat het eerder
ingaat.

Tegenover die hoge uitgaven staan dalende inkomsten ter grootte van 10,2% van
het bbp. De Griekse staat moet het verschil van 6 procentpunten bijleggen. Ter
vergelijk, in Nederland kostte de AOW in 2013 6,9% van het bbp en 6,5% kwam
binnen uit premies.

Verder eisen de geldschieters ook niet dat lonen omlaaggaan, maar dat ze
meegroeien met de economische ontwikkeling. Ook moet het cao-systeem
gemoderniseerd worden om de macht van de bonden te breken.

LANGUAGE: DUTCH; NEDERLANDS"
164107523,2015-06-16T00:00:00,'Onvoorstelbaar dat iedereen met open vuur in huis moet koken',6,De Telegraaf,,"Stols, Margo",,WUZ; Blz. 14,,741,,"Voor de zoveelste maal heeft er in een appartement een gasexplosie
plaatsgevonden, met slachtoffers (Tel. 15/06). Wanneer komt er een wetsvoorstel
dat gasaansluitingen in appartementsgebouwen verbiedt? Gasaanvoer uitsluitend
toepassen voor gebruik van een ketelinstallatie. Voor de rest alleen elektrisch
koken. Hoeveel slachtoffers moeten er nog vallen? Onvoorstelbaar dat iedereen
met open vuur in huis moet koken. Welke politieke partij voelt zich door deze
levensgevaarlijke toestand aangesproken?

Peter Walraven

Reanimatie  De schrik slaat me om het hart dat er zo veel mensen zijn die geen
EHBO-cursus hebben gevolgd. Ik heb zo'n cursus wel gevolgd; deze wordt vaak
(deels) vergoed door verzekeraars, en wie niet gereanimeerd wil worden kan dat
aangeven middels een niet-reanimerenpenning. Het zal je
zoon/dochter/moeder/vader maar zijn die plotseling neervalt of onwel wordt. Wie
zou het niet prettig vinden dat er dan mensen in de buurt zijn met kennis van
zaken?

Yvonne van der Wal

Nu of nooit  Ik hoor nu al maanden dat Griekenland nog een 'laatste kans'
krijgt. Dan is het weer 'nu of nooit' en een maand later is er weer een ultieme
'deadline'. Wordt het niet tijd om echt knopen door te hakken ?

Rob de Jonge

Niets geleerd  Hans Hoogervorst maakt zich kwaad over politici die 'zich
verzetten tegen strengere hypotheeknormen'. Dit bewijst dat ze niets hebben
geleerd van de financiële crisis, zegt hij. Is dit dezelfde Hans Hoogervorst die
ons het allesverwoestende en steeds onbetaalbaarder wordende zorgstelsel door de
strot heeft geduwd? Wat een arrogantie. Hij moet zich diep, diep schamen en niet
zo hoog van de toren blazen. Heeft deze man nog een geweten?

M. Rompelman

Vaarwel  Ik heb er de P in. De doctorandus is niet meer. Er is een Amsterdammer
doodgegaan. Vaarwel, Heinz!

Ronald Andeweg, Amsterdam

Cursus  Het UWV betaalt de cursus helderziende voor zeven werklozen. Minister
Asscher wil het een en ander weten omdat het een ongewoon beroep is. Ik hoop dat
de opleiding positief uitpakt zodat de minister besluit om met zijn hele kabinet
en de volksvertegenwoordiging ook die cursus te gaan volgen. Ze kunnen dan beter
de toekomst voorspellen zodat wij gevrijwaard blijven van de vele miljarden
kostende miskleunen en wij een optimaal betaalbare zorg tegemoet kunnen zien.

Hans Boon

Typisch  Na de verloren halve finale van het Nederlands hockeyelftal tegen
Duitsland zei speler Sander Baart dat het typisch Duits is om op het laatste
moment van een tegenstander te winnen. Maar is het niet zo dat het typisch
Nederlands is om een wedstrijd op het laatste moment te verliezen?

Leo Raimond, Tilburg

Eerste hulp  Voor ons leven en het welzijn van de maatschappij moeten op school
lessen eerste hulp en opvoeden worden gegeven.

G. Marina, Oegstgeest

Verbazingwekkend  Het voortdurende gesteggel over het geld dat Griekenland wil
krijgen en de schuld die het iedere keer moet afbetalen, vind ik
verbazingwekkend. Als wij onze hypotheek zo lange tijd niet betaald zouden
hebben en zo lang gerommeld zouden hebben, dan zouden we allang uit ons huis
gezet zijn. Het erge is dat de mensen aan de onderkant in Griekenland het
hierdoor het slechtst hebben, niet degenen die nu de onderhandelingen voeren en
de rijken die hun geld weggesluisd hebben.

L.J. van Herk-Mol

Aed  In Nederland zijn er 60.000 aed's. Van slechts 22.000 weet het Rode Kruis
waar zij zijn. Simpele oplossing: zorg voor een 'find me'-functie zoals op de
iPhone. Druk op de app en je weet of er in de buurt een aed is.

Marten Fortuyn

Ongezond  Dat sommige dokters hun eigen gezondheid verwaarlozen, komt
ongetwijfeld door hun wanhopige pogingen hun eed na te leven binnen het
Nederlandse zorgstelsel.

K. Teplá, Voorburg

Bergnudist  In het land waar 'moet toch kunnen' tot levensstijl is verworden,
kon het niet uitblijven: een uitslover moest zo nodig met anderen bloot op de
foto op de 'heilige' berg Kinabalu. En dit voor het onvermijdelijke 'kijk mij
eens lollig zijn!' op Facebook! Tja, het bleek toch allemaal wat anders te
liggen. Als ik zijn vader was geweest had ik hem op Schiphol, voor het front van
alle camera's, een flinke draai om zijn oren gegeven! In wat voor een wereld
zijn we toch terechtgekomen?

Marcel de Breet

LANGUAGE: DUTCH; NEDERLANDS"
164107524,2015-06-15T00:00:00,Cursus; Kringen,6,De Telegraaf,,"Hoogland, Rob",,Nieuws; Blz. 5,,459,,"Een reisje naar de Ardennen voor een volledig gesubsidieerde reïncarnatiecursus:
daar schrijf ik mij graag voor in.

Niet dat ik zo dolgraag Spiritueel Belconsulent wil worden, maar ik zou best wel
eens willen weten in welke hoedanigheid mijn vader is wedergeboren. Gezien zijn
voornaamste interesses zou het mij niet verbazen als zijn ziel alles op alles
heeft gezet om naar Bordeaux te verhuizen, teneinde een symbiose met die van
wijnmaker Ilja Gort aan te kunnen gaan. Dichter bij de bron kun je niet komen en
bovendien heeft die man tegenwoordig inderdaad iets vaderlijks voor mij.

Hoe Ilja het glas heft.

Precies pa.

Aan de andere kant zijn er een heleboel zeer vooraanstaande mensen die zeggen
dat er hogere machten bestaan en kan ik dus, gezagsgetrouw als ik ben, helaas
niet uitsluiten dat die ouwe dienaangaande over geen enkele
beslissingsbevoegdheid beschikte.

Zou hem hetzelfde lot zijn beschoren als de man met wie na zijn verscheiden
contact werd opgenomen door zijn zoon, nadat deze er via een medium in geslaagd
was om hem op te sporen?

Hoe is het, pap?  hoorde hij.

Het walhalla, jongen. Seks, eten, seks, eten, seks, eten. De hele dag door,
zeven dagen per week.

Wat fijn voor je! Waar zit je?

In een konijnenhok in Diemen.

Daarom hoop ik dus maar dat mijn eigen beeld van de toestand na de dood   Het
Grote Zalige Niets   de werkelijkheid het meest benadert, wat tegelijkertijd het
beeld dat ik van mediums heb, alsmede van paragnosten en astrologen, namelijk
dat van een stel al dan niet bewuste bedriegers, zou bevestigen.

Er is niets anders, daar ben ik van overtuigd. Er is geen gene zijde, het
bestaan is één grote wysiwyg-klucht en daarom verbaast het ook mij in hoge mate
dat het UWV reeds jarenlang subsidies verstrekt aan de Zoetermeerse stichting
Paradidakt, dat werkloze 50-plussers opleidt tot Spiritueel Belconsulent. Hoe je
tarotkaarten moet leggen, hoe je in een glazen bol moet kijken, hoe je
reïncarnatie moet interpreteren (inderdaad tijdens een cursus in de Ardennen!),
het wordt je voor 1000 euro geleerd en dat wordt door ons betaald.

Die reacties, her en der!

Met een gave word je geboren , zei tv-medium Liesbeth van Dijk minachtend.

Proest!

Ik ga Kamervragen stellen , zei SGP'er Elbert Dijkgraaf verontwaardigd.

Proest!

Die man gelooft zelf dat een slang kan spreken!

Nou ja, het kan geen kwaad zullen we maar denken, en daarom sluit ik maar af met
een gedicht van een heer waar ik zelf zeer in geloofde, namelijk de ons op hoge
leeftijd ontvallen Drs. P:  Rozen verwelken / en schepen vergaan / dus lig niet
te melken / en doe er wat aan.

LANGUAGE: DUTCH; NEDERLANDS"
164107525,2015-06-13T00:00:00,Een eigen huis,6,De Telegraaf,,"Veerman, Ronald",,DFT; Blz. 37,,214,,"Pijn deed het de afgelopen jaren. De waarde van de eigen woning die stevig
omlaag ging. Tien tot twintig procent ging er van veel huizen af. En nog steeds
zorgen nieuwe aanscherpingen en hypotheekregels voor nervositeit op de markt.

Maar tegelijk is er ook genoeg om vrolijk te worden voor de huizenbezitter. De
markt trekt aan, er wordt weer meer verkocht en zelfs de prijzen stijgen. En de
rente is heerlijk laag.

Zeker voor wie in de Randstad woont ziet het er plots allemaal veel beter uit.
Eerst Amsterdam, daarna de omgeving en wellicht straks wel het hele land. De
liefst 1,4 miljoen huizen die volgens het Economisch Instituut voor de Bouw
tussen nu en 2040 moeten worden gebouwd staan er nog lang niet. En de trek
richting het westen zal met name daar de prijzen verder opdrijven.

Even dachten we dat het wel eens erg lang zou kunnen duren vooraleer de prijzen
weer op het niveau van voor de crisis zouden geraken. Maar kijk eens daar, zelfs
De Nederlandsche Bank voorspelt alleen al de komende drie jaar een prijsstijging
van ruim 10%. Niet alleen in Amsterdam, maar landelijk.

Genoeg redenen dus om als huizenbezitter, zelfs met een vervelende restschuld,
weer wat rustiger te slapen. En dit weekend te genieten van die plek onder de
zon.

LANGUAGE: DUTCH; NEDERLANDS"
164107526,2015-06-13T00:00:00,Grieks leed spelbreker,6,De Telegraaf,,"Garrelts, Mark",,DFT; Blz. 42,,249,,"Op een mistroostig Damrak namen beleggers gisteren over een breed front de wijk
vanwege de toegenomen vrees voor een escalatie van de Griekse schuldenperikelen.

De AEX-index stond de gehele dag op verlies en eindigde 1,5% lager bij een stand
van 477,76 punten, dicht tegen het dieptepunt van de dag. De Midkap-index
leverde 0,9% in op 719,57 punten.

Er hangt momenteel een Griekse grauwsluier over de markt die voor een totale
inactiviteit bij alle beleggers zorgt , benadrukt Hans de Jonge, analist bij
Petercam.

Het nieuws dat het IMF afgelopen donderdag is weggelopen bij de besprekingen met
Griekenland over de benodigde hervormingen, heeft volgens hem deze houding in de
hand gewerkt.  Zolang er geen duidelijkheid is over de afloop van de Griekse
schuldencrisis, blijven beleggers voorlopig de kat uit de boom kijken. Het grote
probleem is dat er een deal moet worden bereikt, waarmee zowel de regering in
Athene als de internationale geldschieters met opgeheven hoofd thuis kunnen
komen.

Volgende week zal de aandacht gericht zijn op het rentebesluit van de
Amerikaanse centrale bank (Fed). De Petercam-analist gaat ervan uit dat de Fed
waarschijnlijk pas na de zomer zal gaan hinten op een renteverhoging richting
het einde het jaar.

De Jonge:  Gelet op de gunstige ontwikkeling van de Amerikaanse arbeidsmarkt en
de aantrekkende inflatie in de VS is er ook ruimte voor een wijziging in het
rentebeleid van de Fed.

Mark Garrelts

LANGUAGE: DUTCH; NEDERLANDS"
164107527,2015-06-13T00:00:00,Berber Govaars; Analyse van stylist,6,De Telegraaf,,"Slaats, Petra",,Woonkrant; Blz. 20,,237,,"Huis kopen op de veiling  Veilingprijzen liggen gemiddeld 30 procent onder de
marktwaarde van een woning. Als je tenminste niet door de zogenoemde
veilingpsychose geveld wordt en onder de spanning een veel te hoog bod
uitbrengt. Als je spijt krijgt, moet je via de rechter van de koop af zien te
komen en als boete vijftien procent van de koopsom betalen. Vooral als de woning
onvrijwillig geveild wordt omdat de bewoners de hypotheeklasten niet meer
betalen, zitten er meer haken en ogen aan een huizenveiling. Zo kun je de woning
dan meestal niet van tevoren bekijken. Bovendien kan het voorkomen dat de
bewoners er nog in zitten. Het is dan ook verstandig om een makelaar met
veilingervaring in te schakelen. Marco en Larissa kochten een woning die
vrijwillig geveild werd, zoals meestal op de Eerste Amsterdamse Onroerend Goed
Veiling. Zij wisten dus wat ze kochten.

Tips    Lampen worden boven de tafel vaak te hoog opgehangen. Hij hangt goed als
de onderkant zo'n 60 tot 75 centimeter boven het tafelblad hangt.

Wees niet bang om meubels midden in de kamer te zetten. 'Rugdekking' van een
wand is lang niet altijd nodig.

De ruimte aan weerszijden van een schouw is vaak een soort niemandsland dat
rotzooitjes verzamelt. Plaats aan beide kanten een op maat gemaakt laag tafeltje
tussen schouw en wand en je kunt er, in dit geval, de stereotoren op kwijt,
terwijl de boxen eronder liggen.

LANGUAGE: DUTCH; NEDERLANDS"
164107528,2015-06-13T00:00:00,Vakbonden leren 't nooit; Brief van de dag,6,De Telegraaf,,"Hiskemuller, Coosje",,WUZ; Blz. 16,,141,,"Ze zullen het nooit leren die vakbonden, zo verschrikkelijk eigenwijs en
drammerig als ze zijn.

We hebben voor de tweede keer in korte tijd stakingen in de metaalsector voor
een betere cao. Waar hebben we dat vaker gehoord en wat zijn de gevolgen?
Bedrijven verhuizen hun productie naar lagelonenlanden of sluiten gewoon de toko
(zoals Philip Morris recent deed).

Maar de vakbonden houden stug vol om te eindigen met hun klaagzang dat er zo
weinig werkgelegenheid is in dit land. Gek hè?

Vakbonden zijn star en niet bereid zich flexibel op te stellen; de tijd van
vaste contracten en alle extraatjes is fini. Bedrijven passen zich aan aan
veranderende economische omstandigheden en vakbonden zouden dat ook moeten doen.
Maar helaas brengen ze het niet verder dan schreeuwen en dreigen.

M.v.d.Heuvel, Hapert

LANGUAGE: DUTCH; NEDERLANDS"
164107529,2015-06-12T00:00:00,Thorbecke; TOEN,6,De Telegraaf,,"Frankenhuis, Gerda",,Nieuws-Regio-Rotterdam; Blz. 14,,362,,"In de rubriek Toen wordt iedere week aan de hand van de actualiteit teruggekeken
op vroeger. Dat gebeurt in samenwerking met het Stadsarchief.

Deze week: Het Thorbecke Voortgezet Onderwijs, dat haar 150-jarig bestaan viert
met een reünie, op de SS Rotterdam.

In anderhalve eeuw is de school vaak verhuisd en heeft ze vele namen gedragen,
zoals scholengemeenschap Prins Alexanderpolder (de PAP), de Dalton-HBS, het
Alexander college, Thorbecke Lyceum en Nieuwerkerks College.

Het begon met de Wet op het Middelbaar Onderwijs in 1863. Minister Thorbecke
vroeg het gemeentebestuur van Rotterdam zelf een hbs te stichten, maar liet de
gemeente weinig keus:  Wordt op de groote vrijheid waartoe eene gemeentelijke
inrigting gelegenheid biedt, geen prijs gesteld, dan zal in overweging worden
genomen in hoeverre er termen bestaan tot oprigting eener Rijks hoogere
burgerschool .

De `hbs-b met vijfjarige cursus voor jongens' begon in november 1865 aan de
Oppert, met 75 leerlingen. In 1867 verhuisde de school naar de Kortenaerstraat,
vanaf 1892 werden ook meisjes als leerling toegelaten. Een tweede verhuizing
volgde in 1906, naar de 's-Gravendijkwal.

In 1950 voerde de school daltononderwijs in en kreeg de naam Dalton-hbs Van 't
Hoff. De derde verhuizing was in 1957, naar de Stadhoudersweg. Door de
Mammoetwet van minister Cals uit 1963, de nieuwe Wet op het Voortgezet
Onderwijs, verdween na 100 jaar het schooltype hbs. De Dalton-hbs ging op in
scholengemeenschap Prins Alexanderpolder, in de toen nieuwe wijk Het Lage Land.

De laatste 25 jaar is Thorbecke VO vooral bekend geworden vanwege de combinatie
onderwijs en topsport. Recent zaten zwemster Inge de Bruijn en voetballers
Stefan de Vrij en Robin van Persie op de school. Thorbecke had zelf weinig tijd
voor sport. Omdat zijn vader lange tijd werkloos was, leefde het gezin in
armoede. Thorbeckes vader spoorde hem aan om te studeren, om meer te bereiken
dan hijzelf en - praktischer - geld te verdienen om de familie te onderhouden.
Het werkte; Thorbecke schreef in 1848 de Grondwet en was daarna leider van de
eerste drie moderne kabinetten van Nederland.

LANGUAGE: DUTCH; NEDERLANDS"
164107530,2015-06-12T00:00:00,"'Niet in de Kamer, liever in achterkamertjes aftimmeren'",6,De Telegraaf,,"Hiskemuller, Coosje",,WUZ; Blz. 16,,740,,"Onze geliefde premier Mark Rutte heeft zo weinig vertrouwen in zijn eigen
belastinghervormingen dat hij ze niet in de Tweede Kamer wil bespreken. Nee,
liever in achterkamertjes aftimmeren. En dan moet ik als kiezer en burger er wel
vertrouwen in hebben? Ik vrees het ergste.

Pieter van den Brink,

Wijk bij Duurstede

Pijnlijk  Het grootste gevaar van een eventueel 'Grexit' schuilt in het feit dat
dit een succes kan worden, waardoor op pijnlijke wijze duidelijk wordt dat de
hele EU slechts een geldverslindende farce is.

Marianne B. Janssen, Bussum

Bizar  Binnenkort hebben wij vijf miljard belastinggeld te verdelen (Tel. 11/06,
pag. 6), maar hoe en aan wie, daarover is veel gesteggel in Den Haag. En op
pagina 9 lees ik dat er een schrijnend geldgebrek is onder onze ouderen die
nauwelijks nog rond kunnen komen. Het is bizar om deze verhalen naast elkaar te
moeten lezen. Hoezo steggelen in Den Haag? Kijk eens om je heen, dan ben je er
zo uit!

E. Leijendekkers

Veiliger  Stel je voor dat Brussel net zo super actief was met de bestrijding
van illegale wapens als met het genereren van geld van de `rijke' lidstaten, dan
was het door heel de Europese Unie een stuk veiliger.

N. Molenaar-Hazenberg, Sassenheim

Tijdelijk  Met nog veel te veel werklozen en nog te weinig extra ruimte in de
knip wil het kabinet vanaf 1 juli het lage BTW-tarief in de bouw weer optrekken
naar 21 procent. Het was een tijdelijke verlaging en inderdaad, afspraken zijn
afspraken. Maar hoe fijn zou het zijn als deze tijdelijke verlaging net zo lang
zou duren als het tijdelijke kwartje van Kok.

J. Duppen, Kropswolde

Honden  De FCI heeft besloten om het evenement World Dog Show 2019 in China te
houden. In een land waar het de normaalste zaak van de wereld is om honden op de
markt liefst levend te villen om ze vervolgens op te eten. De FCI is hiermede
wellicht in de voetsporen van de FIFA getreden. Ik mag hopen dat de FBI hier ook
een onderzoek naar zal doen.

Mariëtte Huijgen, Ridderkerk

Vergiet    Onze staatskas lijkt wel een vergiet, alle sluizen staan open, 772
miljoen naar de spoorwegen, 642 miljoen naar Brussel, 50 miljoen naar Afrika.
Onze nazaten zitten er straks mee opgescheept. Het schijnt, dat iedereen er maar
ongebreideld uit kan plukken en niemand wordt er voor missers gestraft. Het
tekort wordt alleen maar groter maar het moet naar beneden. Het wordt tijd dat
er een cipier op ons geld gaat zitten en er op blijft zitten.

J.W.P. Downer, Voorst

Draagvlak  Het is zeer verontrustend dat 'Den Haag' zegt dat er voor de
invoering van de door hen bedachte wijzigingen in het belastingstelsel een
'breed draagvlak' nodig is (Tel. 11/06). Onderling is men het dus niet eens en
dat wordt dan weer op zijn Rutte's 'uitruilen' van punten. De rekening zal weer
op het bord komen van de ouderen, de gepensioneerden en allen die al dan niet
gedwongen niet meedoen in het arbeidsproces.

W.A. van der Heijden

De Grieken  Ik begin mij steeds vaker te ergeren aan het woordgebruik van de
meeste politici en journalisten. Waarom hebben ze het over 'de Grieken'? Waarom
spreken ze niet van 'Griekenland' of nog beter 'de Griekse regering' als ze het
over de Griekse politiek hebben.

Petra Mens-Omtzigt, Lisse

Smokkel  Een Duitse mevrouw koopt in ons land enkele tientallen pakken koffie en
wil die meenemen naar huis. Die hoeveelheid is te groot. Deze mag maximaal 10 kg
zijn. Ze kreeg een boete. Is het niet zo dat de EU in het leven is geroepen om
in Europa vrij verkeer van diensten, personen en goederen te bewerkstelligen? Ik
begrijp niets van dit voorval.

J. Wierenga

74 jaar  Volgens het CPB is de werkloosheid van ouderen boven de 50 jaar ca 40%.
In hun grafiek gaan ze uit van ouderen van 50 jaar t/m 74 jaar (Tel. 11/06)! Is
die 74 jaar een vlucht naar voren of nemen ze voor het gemak de seniorenleden
van de Eerste Kamer, de ministers van Staat en de commissarissen van
multinationals als grafiekvulling om hun cijfers in te kleuren? Notabene, de
pensioenleeftijden in Europa zijn niet maatgevend. Als we kijken naar de
werkelijke leeftijd waarop mensen stoppen in Europa, dan zijn er nog heel wat
landen waar ouderen eerder stoppen dan Nederlanders waardoor de
werkloosheidscijfers wel heel erg vertekenen.

G. Janssen, Haarlem

LANGUAGE: DUTCH; NEDERLANDS"
164107531,2015-06-11T00:00:00,Brussel: Geld moet werken; Kapitaalmarkt Unie beoogt met 'bevroren fondsen' groei en banen aan te jagen,6,De Telegraaf,,,,DFT; Blz. 26,,687,,"Jarco de Swart   Brussel  Spaarders moeten hun geld aan het werk zetten. Het
liefst in landen aan de rand van Europa, waar bedrijven te weinig geld van de
bank kunnen lenen en de beurzen relatief onderontwikkeld zijn.  Eurocommissaris
lord Jonathan Hill zei maandag dat zijn ideeën hiervoor brede steun genieten
onder de lidstaten en marktpartijen. In september komt hij met een eerste
actieplan om het vrije verkeer van kapitaal door de Europese Unie, een van de
pijlers van de gemeenschappelijke markt, aan te jagen.

Hill lanceerde in februari zijn 'green paper' over de ontwikkeling van de
Capital Markets Union (CMU, de Europese Kapitaalmarkt Unie, red.).

De boodschap daarvan was dat, zestig jaar na het Verdrag van Rome, Europa nog
lang niet profiteert van echt vrij verkeer van kapitaal. En dat met het wegnemen
van de belemmeringen voor dat vrije verkeer van kapitaal de groei van de
economie en van de werkgelegenheid in de hele Unie kan worden aangejaagd. Een
van de grote problemen die Hill op dit moment in de Europese Unie zegt te zien,
is dat veel mkb-bedrijven en start-ups onvoldoende geld bij de bank kunnen
lenen.

Dat komt doordat banken sinds de crisis veel minder bereid zijn risico te nemen
en gedwongen zijn om hogere kapitaalbuffers aan te houden.

En dat is juist voor Europa een groot probleem. Europese bedrijven zijn namelijk
voor het grootste deel van hun financiering afhankelijk van deze banken.

In VS daarentegen kunnen bedrijven veel meer op de kapitaalmarkten terecht.

In de afgelopen jaren is duidelijk geworden dat die veel sneller kunnen
herstellen van een crisis dan de Europese banken. Bovendien zijn de meeste
Europese kapitaalmarkten relatief klein ten opzichte van de omvang van het bbp
(zie illustratie). Dat betekent dat er veel minder geld beschikbaar is op de
kapitaalmarkt voor alle bedrijven.

Tegelijkertijd staan er vele miljarden euro's aan 'bevroren kapitaal' vast op de
balansen van pensioenfondsen en verzekeraars, maar ook zeker op de
bankrekeningen van miljoenen spaarzame Europeanen. Europese verzekeraars
beleggen bijvoorbeeld grote hoeveelheden kapitaal buiten de Europese grenzen,
omdat het daar beter rendeert en omdat het te lastig is om binnen Europa 'over
de grens' te investeren. Spaarders laten hun geld blijkbaar liever op de bank
staan tegen te weinig rente om de inflatie goed te maken, dan dat ze hun geld
(via een beleggingsfonds) investeren in veelbelovende start-ups en
mkb-ondernemingen in Europa.

Volgens Hill is het niet zo dat het geld er niet is, maar dat het zijn weg niet
vindt naar de plek waar de middelen het nuttigst kunnen worden ingezet: via de
kapitaalmarkten naar startende bedrijven en mkb-ondernemers. Tel daarbij op dat
vooral aan de rand van Europa de banken nauwelijks geld uitlenen en de aanwezige
kapitaalmarkten relatief klein zijn, en het is duidelijk waar de rijke
pensioenfondsen en spaarders hun geld aan het werk zouden moeten zetten, volgens
Hill.

De gevolgen voor de economieën zijn aanzienlijk. Volgens de Britse denktank New
Financial zouden Roemeense bedrijven $7 miljard aan extra kapitaal per jaar
kunnen ophalen als de Roemeense kapitaalmarkt even groot zou zijn als het
Europese gemiddelde. Dat klinkt niet veel, maar in Roemenië komt $7 miljard neer
op 4% van het bbp. In het geval van Italië, dat al een beter ontwikkelde
kapitaalmarkt heeft, zou het zelfs om $30 miljard extra kapitaal gaan (1,5% van
het bbp).

Maar ook voor de spaarders biedt een beter functionerende kapitaalmarktunie
kansen, zegt Hill. Als particuliere beleggers onder de juiste
beschermingsvoorwaarden in transparante beleggingsproducten kunnen beleggen, dan
kunnen zij hun geld beter later renderen dan op een spaarrekening. En daarmee
kunnen zij beter vermogen opbouwen voor hun oude dag en voor oplopende
zorgkosten in een tijd waarin overheden hun zorgtaken afstoten.

Hill zei maandag op een aantal onderwerpen op korte termijn met voorstellen te
komen. Zo komen er onder meer nieuwe regels voor prospectussen en voor
securisaties.

LANGUAGE: DUTCH; NEDERLANDS"
164107532,2015-06-11T00:00:00,Banen weg bij Haarlems Teva,6,De Telegraaf,,,,DFT; Blz. 25,,54,,"Haarlem  Bij farmaciebedrijf Teva Pharmachemie in Haarlem verdwijnen bijna
vijftig van de achthonderd banen. Dat bevestigde Teva woensdag na berichten in
lokale media.

Volgens Teva gaat het om een aantal gedwongen ontslagen. Bovendien worden
tijdelijke contracten niet verlengd en worden werknemers overgeplaatst.

LANGUAGE: DUTCH; NEDERLANDS"
164107533,2015-06-11T00:00:00,Schuldplichtig,6,De Telegraaf,,,,DFT; Blz. 25,,214,,"De woningmarktcrisis lijkt voorbij, maar de restschuldproblematiek nog lang
niet. Bij bijna 900.000 huishoudens staat de hypotheek onder water en een deel
moet de komende jaren verhuizen.

De rommel komt deels door banken en verzekeraars, maar helpen ze ook opruimen?
Restschulden zijn bij enkele partijen niet of alleen tegen ongunstige
voorwaarden te financieren, blijkt uit onderzoek van Vereniging Eigen Huis.

Grootbanken helpen eigen klanten alsmede die van andere banken. Maar bij
MoneyYou, Hypotrust, Syntrus Achmea, Lloyds Bank en SPF Beheer is restschuld
financieren onmogelijk. Sommige zijn prijsvechters die strijden om nieuwe
klanten, maar oude met schulden in de kou laat. Hun gedrag is niet te rijmen met
beweringen dat de sector echt heeft geleerd van de crisis.

Bij Nationale-Nederlanden en Delta Lloyd kan restschuldfinanciering, maar
vervalt dan de mogelijkheid van hypotheekgarantie (NHG). Hiermee ontnemen de
verzekeraars mensen de kans op een vangnet bij een mogelijke nieuwe restschuld.
Ook zijn rentes bij hypotheken zonder NHG gauw een procentpunt hoger. Dat kost
huizenbezitters jarenlang netto EUR 120 per maand extra.

Met het helpen van consumenten met restschulden heeft dit niets te maken, met ze
wegjagen des te meer.

LANGUAGE: DUTCH; NEDERLANDS"
164107534,2015-06-11T00:00:00,Hoop op Wall Street,6,De Telegraaf,,"Meuzelaar, Dorinde",,DFT; Blz. 28,,246,,"De stemming op Wall Street was gisteren opperbest, mede in de hoop op een
doorbraak rond Griekenland. De breed georiënteerde S&P 500-index was op weg naar
de beste prestatie in een maand.

Een andere opsteker voor de handel was een rapport over het begrotingstekort in
mei. Dat kwam met $82 miljard uit op het laagste niveau in zeven jaar. Economen
rekenden op een min van $97 miljard. Volgens de Amerikaanse overheid was de
sterke daling vooral te danken aan hogere belastinginkomsten. Over het
begrotingsjaar, dat in september afloopt, zal het tekort uitkomen op $583
miljard, gevolgd door een daling tot $474 miljard in 2016.

De rente op tienjarige Amerikaanse staatsobligaties hield de opgaande lijn vast
en steeg vanmiddag naar het hoogste niveau van dit jaar bij een stand van net
onder de 2,5%. De aanhoudende verkoopdruk op de obligatiemarkten in de VS wordt
in de hand gewerkt door de voorzichtig aantrekkende inflatie en de speculatie op
een eerste rentestap van de Federal Reserve later dit jaar. De tienjarige
Amerikaanse rente bereikte begin januari nog een dieptepunt van ruim onder de
2%.

Vooral technologie- en bankaandelen konden rekenen op flinke belangstelling.
Intel en Microsoft behoorden met koerswinsten van respectievelijk 2 en 2,1% tot
de sterkste stijgers in de techsector. Apple, dat vier dagen op rij in de min
afsloot, steeg 1,1%. In de bankensector waren Citigroup (plus 1,8%) en JPMorgan
(plus 1,6%) de sterkste stijgers.

LANGUAGE: DUTCH; NEDERLANDS"
164107535,2015-06-11T00:00:00,Ervaring,6,De Telegraaf,,"Veerman, Ronald",,Nieuws; Blz. 2,,182,,"Nog niet eens zo heel lang geleden gingen veel werknemers kort na hun 55e met de
vut of vervroegd pensioen. Inmiddels werken al meer ouderen door tot 64, 65 jaar
of zelfs langer.

Een goede en gunstige ontwikkeling, die niet alleen goed is voor onze economie,
maar die oudere werknemers ook vitaal en betrokken bij de maatschappij houdt.

Toch heeft die trend ook een keerzijde, zo constateert het Centraal Planbureau,
want 50-plussers die werkloos raken, komen juist steeds moeilijker aan de slag.
Ze zijn te duur of, door hun lange staat van dienst bij één baas, niet breed
inzetbaar.

Daardoor behoort de langdurige werkloosheid onder deze groep inmiddels tot de
hoogste in West-Europa. Terechte zorgen dus, die aandacht verdienen van politiek
en sociale partners.

Dat kan door financiële prikkels die deze groep duur maakt af te bouwen. Maar
nog beter is het om, juist ook op latere leeftijd, te blijven investeren in
ervaren werknemers. Zodat ook de 'oude rot' zich blijft ontwikkelen en breed
inzetbaar blijft. Ook als ze hun baan onverhoopt verliezen.

LANGUAGE: DUTCH; NEDERLANDS"
164107536,2015-06-11T00:00:00,Herstel in sector nog broos,6,De Telegraaf,,"Stols, Margo",,WUZ; Blz. 18,,563,,"Het is geen goed idee om het lage btw-tarief in de bouw per 1 juli te verhogen
naar 21 procent, vinden de meeste deelnemers aan de Stelling van de Dag.  De
bouw is enorm getroffen door de crisis. Laat de sector eerst maar eens
aansterken.

Het lage btw-tarief van 6 procent was een tijdelijke maatregel, bedoeld als
stimulans voor de bouw om door de economische crisis te komen. Vanaf 1 juli
geldt de regeling niet meer. De bouwwereld en de voltallige oppositie pleiten
voor verlenging, zo ook 91 procent van de respondenten.

Hoewel de woningmarkt zich herstelt, heeft de bouw nog steeds een steun in de
rug nodig, menen zij.  De economie mag dan wel aantrekken, maar we zijn er nog
lang niet. Voor Nederland is het heel belangrijk dat juist de bouwsector
gestimuleerd wordt. De bouw is een belangrijke motor van onze economie.

Dankzij de lage btw zijn de afgelopen jaren duizenden banen in de bouw behouden,
zo blijkt uit onderzoek. Velen vrezen dat verhoging van het tarief werkloosheid
in de hand werkt.  Er zullen opnieuw veel ontslagen vallen of tijdelijke
contracten niet verlengd worden , voorspelt iemand.

Zwartwerken  Daarom, zeggen de meesten, zou verlenging van het lage tarief goed
zijn.  Het ontmoedigt zwartwerken , reageert een deelnemer.  Het verschil tussen
hoog en laag is 15 procent en dat is voor particuliere opdrachtgevers een hoop
geld en genoeg om een en ander zwart te laten uitvoeren bij Beun de Haas.  Een
ander stelt:  Ook in brede zin is het positief voor de economie. Denk aan
bouwmarkten, woninginrichting, etc.

Verlenging van het lage btw-tarief kost ongeveer 20 miljoen euro per maand.
VNO-NCW-voorzitter Hans de Boer vindt dat het kabinet dat makkelijk kan betalen
nu de economie weer aantrekt en ruim 80 procent is dat met hem eens.  Dit levert
banen op, zodat er minder uitkeringen hoeven te worden betaald. Dit weegt weer
op tegen de lagere btw-inkomsten.  Nog beter zou een permanent laag tarief zijn
zoals ook geldt voor schilderen, stukadoren en het isoleren van woningen, aldus
de meerderheid.

Bijna 80 procent zegt niet zo snel te zullen gaan verbouwen als het tarief
omhoog gaat naar 21 procent. Een reactie luidt:  Ik heb gespaard voor een kleine
verbouwing in de badkamer, heb bijna het geld bij elkaar en nu kan ik het na 1
juli wel vergeten.  Volgens een deelnemer die zelf in de bouw zit en voor
gefaseerde verhoging is, zal het allemaal wel loslopen:  Als onderhoud en
dergelijke nodig is, laten mensen het toch wel uitvoeren. Uitstellen kan wel
maar afstellen niet.

Een minderheid vindt het niet eerlijk dat een bepaalde groep, zoals de bouw,
voordeel geniet door een laag btw-tarief.  Andere beroepsgroepen en bedrijven
moeten wel 21 procent in rekening brengen en afdragen, ook die hadden het
moeilijk. Dan alles naar 6 procent.

Zeven procent ziet het voordeel niet van het lage tarief.  Vorig jaar een enorme
verbouwing gehad. Bekroop me toch het gevoel dat het lagere tarief rechtsreeks
in de zakken van de aannemer verdween.  Deze respondenten vinden het prima als
het tarief naar 21 procent gaat.  De extra inkomsten die de overheid
binnenkrijgt, kunnen dan besteed worden aan het stimuleren van de
werkgelegenheid. Daar profiteren meerdere sectoren (zoals zorg, onderwijs) van.
En dat is voor de gehele samenleving gunstiger.

Margo Stols

LANGUAGE: DUTCH; NEDERLANDS"
164107537,2015-06-10T00:00:00,Banen op de tocht bij IHC,6,De Telegraaf,,"Duijn, Sonny",,DFT; Blz. 25,,47,,"Sliedrecht  Bij scheepsbouwer IHC verdwijnen honderden banen, vrezen de
vakbonden. Voor het merendeel betreft het banen van flexwerkers, maar er komen
naar verwachting ook vaste banen te vervallen. Dat gaat mogelijk gepaard met
gedwongen ontslagen, zegt CNV-bestuurder Piet Verburg.

LANGUAGE: DUTCH; NEDERLANDS"
164107538,2015-06-10T00:00:00,Belasting,6,De Telegraaf,,"Veerman, Ronald",,Nieuws; Blz. 2,,183,,"Het werd keer op keer beloofd, maar toch komt er voor de zomer geen voorstel
voor een nieuw belastingstelsel.

Bijna achteloos werd deze week door het kabinet opnieuw uitstel van de plannen
aangekondigd, die nu pas met Prinsjesdag komen. Niet alleen wordt het zo kort
dag om stevige wijzigingen in 2016 te effectueren, maar vooral wordt weer
onnodig tijd verloren om het krakende stelsel aan te pakken.

Al dik twee jaar wordt gediscussieerd over vereenvoudiging en modernisering van
de fiscale regels, die vooral door de enorme toeslagenbrij hoognodig aan
vernieuwing toe zijn. Juist nu de economie aantrekt en er geld beschikbaar is
voor lastenverlichting, moet er zo snel mogelijk een stelsel komen dat
werkgelegenheid en groei extra aanjaagt.

Al verrast het uitstel toch ook weer niet. PvdA en VVD staan immers lijnrecht
tegenover elkaar over fiscale kwesties rond ondernemers, inkomens en vermogen.
Het kabinet wijst ondertussen verwijtend naar de oppositie, die plannen moet
aandragen. Een zwaktebod, dat kennelijk moet maskeren dat de ploeg van Rutte is
uitgeregeerd.

LANGUAGE: DUTCH; NEDERLANDS"
164107539,2015-06-10T00:00:00,Crèches vrezen voor toekomst; Nieuw kwaliteitsplan laatste strohalm voor OPC's,6,De Telegraaf,,,,Nieuws-Regio-Utrecht; Blz. 17,,346,,"Iris van Deinse  Utrecht  De Utrechtse ouderparticipatiecrèches (OPC's)
vermoeden dat het na deze zomer erop of eronder is voor de speciale opvang die
zij bieden.  De crèches proberen politiek Den Haag met de invoering van een
kwaliteitsplan over te halen om de kinderopvangtoeslag voor de crèches toch te
behouden.

In 2013 is besloten dat de ouders met kinderen op de speciale crèches vanaf 2016
geen recht meer hebben op kinderopvangtoeslag.  Dat is een enorme domper, want
dat scheelt zo'n 200 euro per kind in de maand , zegt Mark Sanders, die voor de
crèches opkomt. Hij vreest dat de OPC's ten onder gaan wanneer de toeslag niet
meer beschikbaar is voor de ouders. Ouders zullen niet meer kiezen voor de
speciale crèches wanneer deze duurder zijn dan reguliere crèches, stelt hij.

Utrecht kent vijf OPC's, waar ouders allen een dagdeel voor de kinderen zorgen.
Hierdoor zijn beroepskrachten niet nodig. Het is een typisch Utrechts fenomeen.
Er is nog één andere OPC in Nederland, die zit in Amsterdam.

Het afgelopen jaar hebben de crèches een alternatief kwaliteitskader opgezet,
omdat het ministerie van Sociale Zaken en Werkgelegenheid stelde dat de crèches
niet voldeden aan een aantal kwaliteitseisen. Zo voldeden ze niet aan het
gezichtenprincipe, dat stelt dat een kind maximaal drie vaste begeleiders
toegewezen mag krijgen. Ook zouden de ouders niet goed genoeg zijn opgeleid. De
crèches worden op dit moment gedoogd.

Om Den Haag te overtuigen willen de OPC's de betrokken ouders nu gaan opleiden,
onder andere in kinder-EHBO, opvoeding, ontwikkeling en taalgebruik. Ook hebben
de ouders voortaan een mentor en worden ze getoetst in hun vaardigheden.
Daarnaast moeten de ouders van het kind 20 procent van de tijd aanwezig zijn bij
hun kind op de crèche, om te zorgen dat hun kind zich veilig voelt.

Wij hebben in de wandelgangen vernomen dat Den Haag zich nog voor de zomer buigt
over onze zaak. Wij hopen dat de coalitie nu ook overtuigd is van ons systeem,
want de oppositie staat al achter ons , besluit Sanders.

LANGUAGE: DUTCH; NEDERLANDS"
164107540,2015-06-10T00:00:00,'Hier ben ik mens geworden'; Limburgse kapster Ingrid helpt op Lesbos aangespoelde vluchtelingen,6,De Telegraaf,,"Bakker, Alexander",,Nieuws-Pagina5; Blz. 8,,754,,"Omboeken, annuleren? Heus niet! Nederlandse toeristen vallen op het Griekse
eiland Lesbos van de ene verbazing in de andere. Al die indrukwekkende
vluchtverhalen hadden ze niet verwacht. Heel wat vakantiegangers verlaten hun
strandbedje om aangespoelde mensen te helpen. Wij gingen een dagje mee met
kapster Ingrid Peeters.

Drama is natuurlijk niet voor niets een Grieks woord. Bij deze constatering moet
de Limburgse Ingrid Peeters (50) wel even lachen. Ze komt al meer dan haar halve
leven iedere zomer op Lesbos. Op het dieptepunt van de crisis runde ze er een
kapsalon. Vorig jaar krabbelde het eiland op door een plotselinge groeistuip van
toerisme, maar nu blijven toch veel Hollanders, Britten en Duitsers weer weg.
Bang om geconfronteerd te worden met een vluchtelingencrisis.

Op het terras van haar voormalige kapperszaak Dutch Hair Design in Anaxos
spreekt Ingrid met haar Noord-Limburgse vriend Simon naast zich over de
'lesbische liefde' voor Lesbos. Door de crisis in de Lage Landen krijgen ze huis
en kapperszaak in Grubbenvorst niet verkocht. Nu de huizenmarkt stabiliseert,
treft het duo voorbereidingen voor de grote verhuizing naar Griekenland.

Nog maar 23 jaar was ik en had al zo'n beetje heel Europa gezien. Maar nooit een
Griek ontmoet. Toch werd mij hier bij aankomst op het vliegveld al duidelijk dat
ik hier verder wil.

We kunnen ons nergens laten zien of worden hartelijk begroet door eilandmensen.
Uitbundige Ingrid schakelt moeiteloos van Grieks naar Engels, van Nederlands
naar Limburgs.  Voel me hier helemaal thuis. Vier jaar geleden verklaarden ze me
in Limburg voor gek. Midden in de crisis een zaak openen in Griekenland. Het
werd alleen maar gekker én drukker. Uiteindelijk zat ik zes dagen per week
volgeboekt.

Taxichauffeurs en kappers weten als geen ander wat er leeft in de samenleving.
In de knipstoel vertellen de klanten je alles. Ingrid is daardoor een beetje
praktijkdeskundige geworden als het over de Griekse crisis gaat.

Buren kwamen geld vragen om te voorkomen dat een dag later de stroom zou worden
afgesloten , zegt ze in alle ernst.  Ieder dubbeltje bij elkaar sprokkelen en
volwassenen die voor 3 euro per dag werken. Soms beginnen klanten tijdens het
knippen opeens te huilen, de situatie was volkomen uitzichtloos. Door hier te
wonen ben ik mens geworden.

Sommige reacties in Nederland maken haar woedend.  Ze vroegen me: 'Wanneer ga je
weer naar die luie corrupte Grieken die de hele dag op het strand liggen?' Veel
mensen hebben geen idee dat de crisis kon ontstaan door rijken die de belasting
ontduiken. Gewone mensen zwoegen tot ze erbij neervallen, kunnen niet eens de
apotheek betalen.

Griekse tragedie, nu weer een vluchtelingengolf. Ingrid:  Een nieuwe ronde in
het drama. Dan komt toch de aard van de gewone mensen naar boven. Ze geven
vluchtelingen te eten. Kunnen anderen wat van leren.

De kapster denkt dat de Turkse maffia de foute jongens zijn.  Ouders met kleine
kinderen gaan toch niet voor niets hun leven riskeren?

Als we het toeristische Molyvos binnenrijden, zien we vluchtelingenkinderen uit
Syrië. Ingrid en haar Simon besluiten later op de dag speelgoed langs te
brengen.  Kan me voorstellen dat toeristen zich afvragen: moet ik daar wel op
vakantie gaan. Zelf zou ik er nooit voor afzeggen.

Geen professionele hulpverleners te bekennen in Molyvos. Restauranthoudster
Melinda coördineert de buurthulp. Op haar terras zijn Nederlandse toeristen die
zich tijdens hun vakantie volop bezighouden met smeren van boterhammen, uitdelen
van flessen water, Pampers en kleding.

Ingrid doet de boodschappen met het geld dat ze in haar dorp onder de rook van
Venlo heeft ingezameld. Vrolijk stapt ze binnen bij groenteboer Alex:  Krijgen
we nog korting voor die vluchtelingen?

Vriend Simon bij de vruchtensap:  Lusten vluchtelingen appelsap?  Ingrid
beslist:  Iedereen lust appelsap.

De vluchtelingenvloot is de zoveelste ramp voor het eiland, meent middenstander
Alex met natte ogen. Na onze tour ligt de auto vol met speelgoed en
levensmiddelen. Tijdens het uitdelen bij de vluchtelingen:  Het is te erg voor
woorden. Had ik maar een container vol meegenomen.

Nederlanders hebben soms net iets te snel een mening, vindt Ingrid.  Als mensen
mij zeggen dat ze niet goed worden van al die vluchtelingen, dan zeg ik altijd:
als jij er al niet lekker van wordt, kun je wel nágaan hoe die vluchtelingen
zich voelen!

LANGUAGE: DUTCH; NEDERLANDS"
164107541,2015-06-09T00:00:00,Jongeren op de bres,6,De Telegraaf,,,,DFT; Blz. 23,,470,,"Lobby om afschaffen jeugdloon opgevoerd

Ertan Basekin   Utrecht  De FNV wil nog voor het einde van dit jaar de grootste
jongerenbeweging van ons land opzetten.  De vakbond wil daarmee aantonen dat
jongeren tussen de 18 en 23 jaar wel degelijk bereid zijn actie te ondernemen en
zich te organiseren.

De campagne Young & United, die enkele weken geleden werd opgestart om aandacht
te vragen voor de problematiek rond het minimumjeugdloon, werpt dan ook zijn
vruchten af. Dat zegt bestuurder en initiatiefnemer Ron Meyer in een gesprek met
deze krant. Hij overhandigt donderdag ruim 100.000 handtekeningen aan minister
Asscher (Sociale Zaken en Werkgelegenheid).

We gaan onze lobby in Den Haag opvoeren. Onze acties worden doorgezet. Twee
maanden geleden was er nauwelijks aandacht voor dit onderwerp en daar hebben we
in korte tijd verandering in gebracht , zegt Meyer.

Meyer hoopt aan het eind van dit jaar enkele duizenden jonge leden er bij te
hebben. In de afgelopen drie weken werden er ruim 2000 jongeren tussen de 18 en
23 lid van de bond.  Deze brede jongerenbeweging moet een stem krijgen in Den
Haag. Met enkele duizenden leden kunnen politici niet meer om deze jongeren
heen.

Zo wil de FNV definitief af van het minimumjeugdloon voor werknemers vanaf 18
jaar. De vakbond vindt dat de jongeren een volwaardig loon moeten krijgen. De
vakbond constateerde eerder al dat vooral de detailhandel en de horeca
profiteren van het onderbetalen van jonge volwassenen. Meyer vindt dat de
politiek haast moet maken met de herziening van het stelsel van het minimumloon.
Het is onrechtvaardig en onredelijk dat deze jongeren veel minder krijgen dan
volwassenen, terwijl zij hetzelfde werk doen. Bovendien lopen we op het gebied
van het minimumjeugdloon ver achter op landen als België en Frankrijk.  De
FNV-bestuurder wist het onderwerp de afgelopen weken goed op de kaart te zetten.
Vooral de actie tijdens de aandeelhoudersvergadering van Ahold leverde veel
publiciteit op. Daar vroeg een 19-jarige vakkenvuller meer loon aan topman Dick
Boer. Het filmpje werd een hit op internet en zorgde er voor dat de campagne in
een stroomversnelling kwam.

Volgens Meyer zijn er momenteel bijna 400.000 jongeren tussen de 18 en 23 jaar
die fulltime werken en een minimumjeugdloon krijgen. De FNV-bestuurder zegt dat
veel van deze jongeren financieel in de problemen komen.  De gemiddelde schuld
onder de groep bedraagt zo'n 5000 euro. Veel van deze jongeren hebben hun mbo
afgerond en willen een bestaan opbouwen. Maar vaak kunnen zij aan het eind van
de maand hun huur niet eens betalen.

Meyer vindt het hypocriet om te stellen dat deze jongeren dan maar door moeten
studeren.  Dat is niet voor iedereen weggelegd. We worden nou eenmaal niet
allemaal een raketgeleerde.

LANGUAGE: DUTCH; NEDERLANDS"
164107542,2015-06-09T00:00:00,'Bewoners gasregio beroofd en berooid'; Rechtszaak om snelle compensatie waardedaling huizen,6,De Telegraaf,,,,Nieuws-Regio-NL; Blz. 12,,470,,"Saskia Belleman  Assen  Bewoners van het gebied in Groningen dat geregeld door
aardbevingen wordt geteisterd, moeten nog tot na de zomer wachten tot de
rechtbank Overijssel beslist of de NAM de waardevermindering van hun huizen nu
al moet vergoeden, of pas als ze de woning verkopen.  De stichting Waardedaling
door Aardbevingen Groningen (WAG), die twaalf woningcorporaties en negenhonderd
particuliere woningbezitters vertegenwoordigt, wil dat de Nederlandse Aardolie
Maatschappij nu over de brug komt. Dat bepleitten zij gisteren tijdens de
civiele zaak tegen de NAM in Assen.

De advocaten van de NAM noemen het bepalen van de waardedaling nu  een slag in
de lucht  omdat niet alleen de bodem, maar ook de huizenmarkt steeds in beweging
is. Volgens Jan Tjeenk en Marnix Leijten dreigt het gevaar dat de ene bewoner te
veel geld krijgt en de ander te weinig. Het enige betrouwbare moment is volgens
hen de waarde op het moment van verkoop.  Pas dan weet je of je minder krijgt
voor je huis dan vóór de aardbevingen, en pas dan voel je het in je portemonnee.

Gevangen  Volgens de WAG-advocaten Ruud Glas en Pieter Huitema zitten de
bewoners  gevangen in hun onverkoopbare huizen en voelen ze zich beroofd en
berooid.  De NAM kan volgens hen niet ontkennen dat een substantieel deel van de
woningen in het risicogebied in waarde is gedaald als gevolg van (het risico
van) aardbevingen, die worden veroorzaakt door de gaswinning.

Die bevingen zijn er nog tot 2070. Je moet er niet aan denken dat je daarop moet
wachten.  Het bedrijf werd eind jaren zestig al door de Groninger ingenieur
Willem Meiborg gewaarschuwd voor de gevaren. Hij pleitte voor een schadefonds.
De waarschuwingen werden genegeerd en Meiborg verketterd,  zoals de NAM altijd
doet met kritische wetenschappers , aldus de advocaten. Volgens hen gaat het de
NAM vooral om economisch gewin, en verschuilt het bedrijf zich achter de
vergunning die het heeft om aardgas te winnen. Zo lijkt de NAM het betalen van
een schadevergoeding te ontlopen als een huis onverkoopbaar blijkt.

De advocaten van de NAM betoogden dat de invloed van aardbevingen op de
huizenprijzen sterk fluctueert.  Een waardedaling kan op een gegeven moment weer
ongedaan worden gemaakt omdat risico's anders worden ingeschat. Ieder ander
peilmoment dan het moment van verkoop leidt tot volstrekte willekeur , aldus de
advocaten, die benadrukten dat schade pas hoeft te worden vergoed als die zich
voordoet.

De NAM-advocaten denken zelfs dat de activiteiten van het bedrijf positief
kunnen uitpakken voor de regio. De noodzaak om woningen te versterken vanwege de
aardbevingen levert ook werkgelegenheid op.  En werkgelegenheid en economisch
perspectief bepalen juist de waarde van huizen.  De rechtbank doet op 2
september uitspraak.

LANGUAGE: DUTCH; NEDERLANDS"
164107543,2015-06-09T00:00:00,Ondernemers durven weer,6,De Telegraaf,,"Verburg, Eline",,Journaal; Blz. 19,,318,,"Geef ondernemers de ruimte en de groei zal verder versnellen. Europarlementariër
Hans van Baalen , even over gewipt uit Brussel voor de jaarlijkse Amsterdamse
grachtentocht van pr-man Jeroen Sparrow , wordt gek van de tomeloze regeldrift
in de EU, zo vertelde hij aan boord.

`Neem bijvoorbeeld het Europees zwangerschapsverlof. Daarbij kunnen vrouwen een
jaar en mannen een half jaar betaald verlof krijgen. Waarom kunnen de
individuele lidstaten dat niet zelf bepalen?

De VVD-leider in Europa ergert zich ook groen en geel aan de banenplanen. Zo wil
commissievoorzitter Jean-Claude Juncker  voor 315 miljard euro aan gelden
mobiliseren voor investeringen die tot 1,3 miljoen nieuwe banen moeten leiden.
Weggegooid geld,  meende Van Baalen.  Kom liever met lastenverlaging.

De Friese vastgoedman Siep Jan Riedstra  was een jaar geleden nog de wanhoop
nabij. Nu is het tij gekeerd.  Ik heb nog nooit zoveel nieuwe huurders
binnengehaald als de laatste maanden. Mensen die vijf jaar lang thuis kantoor
hielden, durven nu de stap te maken. De bereidheid tot investeren is met name
bij jonge ondernemers weer helemaal terug.

Herman Roebersen  en Tamás Fogl  die eerder Park-line oprichtten, hebben
pinautomatenbedrijf Sepay in een paar jaar tijd winstgevend gemaakt. Contactloos
betalen is in opkomst. Apple en Google dreigen de betaalmarkt op de kop te
zetten.  Maar onze pinautomaten zijn hier klaar voor te maken.""

Beursgoeroe Geert Schaaij  ziet de huizenmarkt verder opleven.  Wie al een tijd
rondloopt met de gedachte een huis te kopen, moet het nu doen. Het geld is
goedkoop. De rente zit op de bodem,  aldus Schaaij. Volgens hem laat de Europese
Centrale Bank de geldpers net zo lang draaien totdat er een inflatie van 2 á 3
procent is.  Bij een dergelijk tempo is je huis over tien jaar 30 procent meer
waard, terwijl de schuld met eenzelfde percentage daalt.

LANGUAGE: DUTCH; NEDERLANDS"
164107544,2015-06-08T00:00:00,Beleggersagenda,6,De Telegraaf,,,,DFT; Blz. 21,,463,,"Komende week staat in het teken van Griekenland en Japan. Blijft Abenomics het
land van de rijzende zon op het groeipad houden, of is de magie uitgewerkt? En
de Griekse premier Alexis Tsipras haalde vrijdag in het Griekse parlement hard
uit naar de schuldeisers. Volgens Tsipras zijn de voorstellen van de
schuldeisers voor een oplossing van de crisis  absurd en onrealistisch .
EU-voorzitter Jean-Claude Juncker liet weten teleurgesteld te zijn over Tsipras
en wil dat Athene snel met eigen plannen komt om een oplossing te bereiken.

Maandag  Blijft de economische motor bij onze oosterburen soepel draaien, of
gaat hij andermaal sputteren? Duitsland publiceert vandaag cijfers over zijn
industriële productie. Ook aandacht voor Japan: de economische groei van het
eerste kwartaal, de betalingsbalans en consumentenuitgaven moeten een beeld
geven of de groeiende twijfels aan het economische stimuleringsbeleid van de
Japanse president Abe nog de kop zijn in te drukken.

Dinsdag  En nogmaals Japan, nu de fabrieksorders, producentenprijzen. Vanuit
China inflatiecijfers, een half etmaal later gevolgd door mkb-vertrouwenscijfers
uit de VS. In eigen land komt het CBS met cijfers over onze industriële
productie, terwijl de OECD met werkloosheidscijfers komt.

Woensdag  Het moederbedrijf van Zara, Inditex, komt met kwartaalresultaten. Het
Spaanse bedrijf heeft een slechte naam onder actievoerders die in het geweer
komen tegen de arbeidsomstandigheden van de toeleveranciers van Inditex, maar
bij beleggers blijft het toch een populair aandeel, genoteerd aan de beurs van
Madrid. EU-voorzitter Jean-Claude Juncker gaat vandaag waarschijnlijk in Brussel
verder overleggen met de Griekse premier Tsipras, samen met bondskanselier
Angela Merkel en de Franse president François Hollande. Het Griekse verzoek
vorige week om de betalingen aan het IMF uit te stellen, zorgde voor spanning op
de financiële markten. Griekenland heeft een verzoek ingediend bij het IMF om de
vier betalingen die deze maand op de rol staan te mogen bundelen. Het
totaalbedrag van circa EUR 1,6 miljard moet nu op 30 juni worden betaald. Italië
meldt de industriële productiecijfers, OCI   Aex-fonds actief in de
kunstmestindustrie   houdt zijn aandeelhoudersvergadering, en in de VS worden
hypotheekaanvraagcijfers en een rapportage van de overheidsschuld over mei
verwacht.

Donderdag  Frankrijk, volgens sommigen nog altijd de echte tijdbom in het hart
van Europa, komt met werkgelegenheid. Uit de VS: detailhandelsverkopen, import-
en exportprijzen en wekelijkse werkloosheidsaanvragen

Vrijdag  De Europese Unie rapporteert zijn industriële productiecijfers als
geheel, over de maand april. In de VS gaat het over inflatie en
consumentenvertrouwen vandaag.

LANGUAGE: DUTCH; NEDERLANDS"
164107545,2015-06-06T00:00:00,Wall Street sombert,6,De Telegraaf,,"Meuzelaar, Dorinde",,DFT; Blz. 42,,238,,"De Amerikaanse beurzen lieten met nog een uur te gaan verliezen zien, ondanks de
publicatie van een beter dan verwacht banenrapport van de Amerikaanse overheid.
Techbeurs Nasdaq stond wel op een plusje. De Griekse kwestie houdt ook Wall
Street bezig.

Uit het banenrapport bleek dat de werkgelegenheid in de Verenigde Staten in mei
een stuk sterker is toegenomen dan in de voorgaande maand. Er kwamen per saldo
280.000 banen bij (exclusief de landbouwsector), tegen een herziene 221.000 in
april. Economen rekenden gemiddeld op een aanwas van 226.000 banen.

De werkloosheid is vorige maand wel licht opgelopen, van 5,4 naar 5,5% van de
beroepsbevolking. Meer Amerikanen waren actief op zoek naar werk, en werden
daarom in de statistieken opgenomen. Het sterke rapport leidt wel tot nieuwe
speculaties dat de Fed sneller de rente verhoogt dan de markt hoopt.

Bij de bedrijven stonden onder meer Vodafone en Liberty Global in de
belangstelling. De bedrijven zouden in gesprek zijn over een mogelijke
combinatie van activiteiten. Op een fusie tussen de twee concerns wordt al
langere tijd gespeculeerd. Het aandeel Liberty Global noteerde 1,1% hoger.

Kledingketen Gap zakte 0,6%. De vergelijkbare verkoop zakte afgelopen maand met
1%. Dow Chemical zakte 1,5%. Topman Andrew Liveris wordt onderzocht door de SEC
op verdenking van ongeoorloofd gebruik van bedrijfsmiddelen voor
privé-doeleinden.

LANGUAGE: DUTCH; NEDERLANDS"
164107546,2015-06-06T00:00:00,Thuis in de toekomst; Leids 'tv-medium' Bep staat dag en nacht in contact met de bovenwereld,6,De Telegraaf,,"Roosendaal, Marie-Therese",,Reportage; Blz. 30,,1515,,"Het leven kent geen verrassingen of geheimen voor Bep Monfils.  Hoe heerlijk is
het als je niet weet hoe je dag zal zijn. Zo zou ik wel eens op willen staan.
Aan de keukentafel van een aards medium dat, in haar eigen woorden,  met dooien
lult .

Zweefneuzerij is niet besteed aan medium Bep:  Ik ben hartstikke aards. Mij zie
je niet in een flappenjurk of op jezussandalen. Ik doe bloemen in mijn haar,
lippenstift op en lang leve de gein.

Bep Monfils (51) is een geliefde verschijning op de regio-tv. Ze is 100%
zichzelf én Leids én ze staat dag en nacht in contact met de bovenwereld.  Jij
denkt dat we met z'n vieren om de keukentafel zitten. Nou, ik zie 25 man. Achter
jou een paar, bij hem en bij hem en ze praten allemaal door mekaar , klinkt het
met die brouwende Leidse r.  Soms zet ik ze op zacht, hoor ik alleen gefluister:
psspsspss. Stil wordt het nooit.  Steekt een sigaret op en zegt tegen echtgenoot
Ron:  Zet effe de deur open, anders krijgt ze last van de rook.

Als peuter al zag ze de mooi verlichte verschijning die ze haar gids noemt:  Ik
dacht dat het mijn zus Saar was, die was ook groot en blond, daarom heb ik mijn
gids ook Saar genoemd. Ze is er altijd voor me, zorgt dat ik niet op m'n bakkes
ga. Moeilijk te begrijpen? Ik snap het getal pi weer niet met al die
oneindigheid. Een gids is een lijntje naar de bovenwereld, zeg maar KPN of
Ziggo.

De kleine Beppie zag ook overledenen:  Ik dacht dat iedereen ze zag. Was ik een
jaar of 4, had ik ruzie met een vriendinnetje, stond ik zo, met de handen in de
zij, te kijven: jouw papa gaat dalijk  toch lekker dood. En dat was ook zo. Wist
ik veel, ik dacht dat iedereen dat wist. Dacht ik: mijn oma gaat dood, gíng oma
ook dood. Ik heb lang gedacht dat dat door mij kwam, omdát ik het dacht.

Kregen we een herdershond. 'Niet lief', zei ik, terwijl het een goedzakbeest
was. Totdat-ie mijn moeder aanviel. Hij had een kronkel in zijn kop. Waar-ie zo
plotseling gebleven was, weet ik niet , grinnikt Bep,  maar ik zag hem terug in
de bovenwereld. Overleden katten zie ik ook, ik voel ze langs mijn benen
strijken. Bang om te struikelen kijk ik dan eerst of het niet mijn twee levende
zijn.

Bep week af van de norm:  Andere ouders zeiden tegen een Trudy of hoe die
meisjes ook heetten: speel maar niet met Beppie. Ik was natuurlijk een creep !
Ik was eenzaam, ik had een teringjeugd. Gelukkig had ik mijn zussen, die waren
aan me gewend.

Tegenwoordig struikel je over de mediums, die worden dat dan in ene.  Smaalt in
quasideftig ABN:  Zijn ze ópen gaan staan, met een chakra en buikketting. Rot
op, een medium kun je niet worden, dat ben je, ook in je blote reet. Ik kan ook
niet in ene een jongetje worden.

Bep Monfils werd serveerster:  In het Ibis-hotel. Zit er een Canadees stel, zie
ik hun overleden dochter bij ze. Die mensen huilen. En ja, wat doe je dan, ik
ging d'r even bij zitten. Vonden de andere gasten wat minder. Toen dacht ik: ik
kan er net zo goed mijn werk van maken.

Praktijk aan huis.  Alle lagen van de bevolking komen hier. De freule, de vrouw
die de hoer speelt en Trien de huisvrouw. En ze krijgen allemaal koffie in net
zo'n glazen beker als de rest. Ik heb geen Royal Doulton-servies. Ze weten naar
wie ze komen, Bep is Bep. Ik neem een wijntje! Rood, wit, doe je mee?  Bep
schenkt de bolletjes vol.

Ze komen hier nou nooit 'ns omdat ze de honderdduizend hebben gewonnen. Op de
drempel komen de tranen al, maar ze gaan lachend weg. Ik ben een halve
psycholoog. Vaak gaat het om kinderen die dood zijn. Niet alles blijft me bij,
wel de moeder die achteruit reed met de auto, over haar 3-jarige dochtertje
heen. Ik kon haar steunen, haar dochtertje zei dat ze wist dat ze het niet
helpen kon. Dat gaf rust.

Na een dag tv-opnamen wilde een medewerkster even met me praten. 'Nee', zei ik,
'ik wil met jou praten. Achter je zie ik een prachtige knul staan. Hij laat je
weten dat hij weer helemaal heel is, wat stuk was is heel.' Ze was er zo blij
mee. Haar zoon was met de scooter verongelukt. Geen moeder zou haar kind moeten
verliezen.

Uit ondervinding spreekt ze:  Bij mij is het bij drie kinderen fout gegaan voor
ik onze dochter Doortje kreeg. Ja dat wist ik van tevoren, ik weet mijn hele
leven vooruit. En dat is geen leuk hebbedingetje. Hoe heerlijk moet het zijn als
je je dag niet weet, zo zou ik wel eens op willen staan. Komt Doortje met een
scharrel thuis, zie ik meteen hoe het zit met die jongen. Lippen op mekaar. Haar
jong zijn moet mijn gave in de weg staan, niet andersom. Mijn nichtje had een
tumor in haar rug, met succes geopereerd. Nu zit er weer een dingetje. Dan
vraagt mijn zus: wat denk jij? Ik weet het, maar ik kan niets zeggen. Als ik zeg
dat het meevalt, denkt ze dat ik dat zeg omdat ze mijn zus is. Is het foute
boel, kan ik dat ook niet zeggen. Dat zijn klotedingen.

Het is naar om alles te weten. Tijdje terug zeg ik tegen Ron: zou je niet eens
uitkijken naar een andere leuke baan. Zegt hij: nee, waarom, ik heb het prima
naar mijn zin. Twee weken later wordt-ie ontslagen.  Ron, machinaal
houtbewerker, zit tot zijn verdriet werkloos thuis:  Maar ik wil het allemaal
niet vooraf weten!

Die knop kan Bep niet uitzetten:  Ik zie mijn hele leven voor me. Jongens
doorzag ik meteen. Geen gevlinder voor mij. Nou was ik ook niet zo
lellebellerig, ik dacht: ze lopen eerst maar eens drie maanden achter me reet an
voor ik mezelf geef. Ron ken ik al vanaf mijn 12e. Ja, ik wist het toen al.  Bep
schatert het uit:  Maar ik vond hem een lelijkerd. Wel met een geweldig
karakter. Pas jaren later werden we verliefd.

Na járen samen zijn ze twee jaar geleden getrouwd. Het SBS-filmpje van die dag
haalde zelfs De wereld draait door. Witte koets, witte paarden.  Zit ik in die
witte hoepeljurk in die koets, brul ik ineens: stóppen, ik heb geen peuken!
Hield de koets met die paarden halt bij  een tankstation.

Getrouwd ja, maar ik blijf een flirt, hoor. Ik zeg altijd tegen Ron: als ik hier
beneden een hersenbloeding krijg, sleep me eerst naar boven. Want dan komen de
brandweermannen om me uit het raam te takelen. Maar vreemdgaan: nooit. Ron ook
niet. Kijken staat vrij, haha, maar ik weet precies wat hij denkt. Denkt hij:
dat is een mooie vrouw. Dan antwoord ik hardop: ja, ze mag er wezen hoor! Met
humor overleef ik. En tegen beter weten in ben ik eigenwijs, een rebel. Zegt
Saar dat een rijbewijs 'm echt niet gaat worden voor me, neem ik toch rijlessen.
En zak. Nee, het leven leef ik zelf en ik doe graag stoute dingen!

Alwetend ben ik niet, bij zwangerschappen heb ik het vaak mis of het een jongen
of meisje wordt. Misschien is het kindje homofiel. Of, gefeliciteerd, het wordt
een transgendertje. Kan je toch niet zeggen! Ik flap er toch al dingen uit. Voor
onze pleegzoon moesten we voor ontvangst tekenen bij de rechtbank. Vraagt de
rechter wat of ik voor de kost doe. Zeg ik: 'Ik lul met dooien'.

Bep, gewoon Bep. Ze woont in de Leidse volksbuurt waar ze geboren is. En heeft
een strak dagritme.  Om zes uur sta ik op, eerst koffie en peuken. Kwart voor
zeven doe ik mijn hoofd, smeren met een ditje en datje. Carmen-krulset d'r in,
ik heb van mezelf steiler haar dan jij. Half acht douch ik alles, behalve mijn
hoofd, want dat is dan al klaar. Om acht uur ga ik koken. Roti, Grieks, ik ben
van de wereldkeuken. 's Avonds is mijn kop te moe om te koken. Ik doe vijf, zes
klanten op één dag, vier dagen in de week. Rijk word ik er niet van, het
verrijkt me wel. De vijfde dag is voor de televisie, hoe leuk is dat!

Op zondag ben ik een zeurkees. Klagen over al dat stof, en over al die was. Ik
ontspan me op rommelmarkten.  Wijst rond in haar barokke huiskamer:  Al die
schilderijen en olielampen komen er vandaan. Vakantie vind ik een verschrikking,
ik ga nooit meer. Lig ik op het strand, zie ik een vader die een kind heeft
verloren, mag ik niet mijn ding doen. Na een week zit ik própvol.

Rust heeft ze nooit.  Waar ik loop word ik staande gehouden. Mensen die vragen:
zie je die of die bij me. Raar, als ze Gordon tegenkomen vragen ze toch ook niet
of-ie effe een liedje wil zingen. Maar ik wil niet onaardig zijn...  Ron lacht:
In de supermarkt flappen meteen de portemonnees open, hele trits pasfotootjes.
En daar gaat ze weer  Werk ik ondertussen op mijn gemak het boodschappenlijstje
af.

Bep knikt:  Ik denk te weinig aan mezelf. Bang voor de dood ben ik niet. Ik
verheug me op de dag dat ik naar de bovenwereld mag. De hemel, zo zou je het
kunnen noemen. Het ziet eruit zoals jij het in je hoofd hebt, of dat nou een
strand met palmbomen is of Alaska. Als ik in de bovenwereld ben, ga ik mijn
vleugels om mijn geliefden slaan, als ze in de auto zitten. Om allemaal, ja.
Tuurlijk kan ik dan overal tegelijk zijn. In één oogknip zit je, vvvrroem,
ergens anders.

Grinnikt met dat doorrookte geluid van d'r:  En ik zeg altijd dat ik na mijn
dood uit elk keukenkastje kom zetten. Lekker pesterig met het licht knipperen.

LANGUAGE: DUTCH; NEDERLANDS"
164107547,2015-06-06T00:00:00,'Herbouw middendeel Domkerk'; Marten van der Gaag,6,De Telegraaf,,"Deinse, Iris van",,Utrecht; Blz. 2,,634,,"De herbouw van het middenschip tussen de Domtoren en de Domkerk zou een impuls
zijn voor de stad. Dat denkt Marten van der Gaag, die zich samen met een groep
enthousiaste mensen inzet voor de herbouw van het kerkdeel.  Het zou een parel
zijn die Utrecht beter op de kaart zet als Middeleeuwse stad.

Het waait hard wanneer Van der Gaag zijn plannen toelicht op het Domplein.
Bijna net zo hard als de storm die in 1674 het middenschip verwoestte , merkt
hij lachend op. De Utrechter is bevlogen, hij weet precies waar welk deel van
het middenschip gestaan moet hebben. De bouwtekeningen voor het kerkgedeelte
liggen inmiddels al op de plank. Nu moet de Stichting Voorbereiding Herbouw
Schip Domkerk de stad nog enthousiast maken voor hun plannen.

Mede daarom stapte voorzitter Van der Gaag vorige week op de fiets om met een
groep betrokkenen vanaf Parijs naar het Domplein te rijden. Tijdens de
fietstocht heeft de groep verschillende kathedralen en bouwprojecten bezocht.

Het lobbyen in de stad is wat de komende jaren moet gebeuren. Dat is volgens Van
der Gaag iets dat met zijden handschoenen aangepakt moet worden.  We gaan eerst
maar eens met de bewoners van het Domplein spreken en met alle andere partijen
die aan het plein huizen.  Want een ding staat volgens Van der Gaag vast: de
hele stad moet betrokken worden bij het plan.

We willen geen taferelen die we nu zien in het stationsgebied. Geen lawaai van
moderne technieken, maar een rustige Middeleeuwse bouwplaats, waar steenhouwers
werken en je enkel wat gezaag hoort van een handzaag of het getik van beitels.
De herbouw van het schip zou dan ook een project zijn van zeer lange adem: in
2074 zou het schip er moeten staan.

In het dagelijks leven houdt de Utrechter zich totaal niet bezig met dit soort
historische projecten.  Ik zit in de duurzame energie, maar het heeft
raakvlakken, want een Middeleeuwse bouwplaats is ook heel duurzaam , concludeert
hij.  En in mijn werk heb je ook te maken met verschillende belangen en
omwonenden bij het plaatsen van windmolens. Daardoor weet ik dat we goed moet
overleggen met de buurt.

Van der Gaag is niet het brein achter de herbouw, maar werd gegrepen door de
zaak omdat zijn buurman een documentaire maakt over de plannen.  Ik ben een keer
met hem meegegaan omdat ik de plannen wel eens wilde zien. Ik vond het prachtig
en zag potentie voor de hele stad in het plan.  Want de bouwplaats kan volgens
hem zorgen voor meer toerisme en werkgelegenheid. Bijvoorbeeld voor herintreders
die een burn-out achter de rug hebben.  Er is niemand die zegt: jij moet die
steen morgen afhebben. Het is dus een rustige manier om weer in een schema te
komen. Ook kan het een goede stageplek zijn voor studenten.

In 2020 wil de groep hun plan voorleggen aan de gemeente. Tot die tijd hoopt ze
tijdelijk enkele keren een Middeleeuwse bouwplek op te kunnen zetten op het
Domplein, zodat het idee gaat leven bij de bevolking.  Of het schip
daadwerkelijk afgebouwd kan worden, dat maken we zelf niet meer mee. Dat is ook
niet erg, zo'n bouwplek alleen al kan een toeristische trekpleister zijn.  Van
der Gaag refereert aan de Sagrada Familia in Barcelona en de herbouw van een
kasteel bij Guédelon in de Franse Bourgogne.  Daar komen enorm veel mensen op af
en die betalen entreegeld. Daar kan de bouw dan weer van gefinancierd worden.

De stichting is niet van plan om subsidies van de gemeente te innen.  Hoogstens
een subsidie van Europa, maar we willen bouwen van de entreegelden en
investeringen van bedrijven.  De komende jaren staan dan ook in het teken van
gesprekken met investeerders.

De voorstudie is gedaan, de plannen zijn nu concreet. We praten er al jaren
over, maar eerst waren het dromen. Nu hebben we een plan.

LANGUAGE: DUTCH; NEDERLANDS"
164107548,2015-06-05T00:00:00,'Alles klopt aan deze musical'; Marjolein Teepen speelt titelrol in 'Kiss of the spider woman',6,De Telegraaf,,"Kleuver, Esther",,Kunst; Blz. 10,,812,,"Marjolein Teepen kan haar enthousiasme nauwelijks onderdrukken. Zo gelukkig
prijst ze zich dat ze de komende weken in Kiss of the spider woman  naast Alex
Klaasen en René van Kooten op de planken mag staan. Terwijl ze toch echt zelf
haar sporen ook al ruimschoots heeft verdiend in het vak. En dan moet dit
bescheiden talent voor de titelrol in dit musicalpareltje ook nog eens op zoek
naar de diva in zichzelf.

'Dat is het gekke aan mij. Het liefst sta ik ergens in een hoekje, maar zet er
op het toneel een lichtje op en het komt wel goed. Ik weet inmiddels best dat ik
wel wat kan, maar ik moet inderdaad nog leren dat ik misschien iets meer mijn
plek mag innemen. En misschien is het onbewust ook wel een wapen om me scherp te
houden , aldus de 34-jarige actrice.

Haar bescheiden instelling zou een verklaring kunnen zijn voor haar nog
relatieve naamsonbekendheid in Nederland. Terwijl ze toch in 2003 al werd
bekroond met een Musical Award voor Aanstormend Talent voor haar rol in Tijl
Uilenspiegel , als derde eindigde in het tv-programma Op zoek naar Evita  (2007)
en maar liefst tweemaal werd genomineerd voor een Musical Award voor Beste
Vrouwelijke Hoofdrol voor haar rollen in We will rock you  (2011) en De kleine
blonde dood  (2014). In 2012 kreeg ze voor haar vertolking van Scaramouche uit
datzelfde We will rock you  in Antwerpen overigens wel de Vlaamse Musicalprijs
en de afgelopen jaren speelde ze deze rol met verve ook in Duitsland.

Dat Marjolein Teepen getalenteerd is, staat dus buiten kijf. En dat laat ze ook
zien wanneer ze samen met Alex Klaasen en René van Kooten in het repetitielokaal
in Het Zonnehuis in Amsterdam-Noord vast een voorproefje geeft van een nummer
uit Kiss of the spider woman . Zelfs bij daglicht, zonder kostuums en nog ver
voor de eerste try-out is dit korte optreden al goed voor kippenvel. Teepen is
dan ook zeer verheugd dat een kleine producent als Opus One het heeft aangedurfd
om deze productie naar Nederland te halen.  Dit is waar je het als artiest voor
doet. Zo'n productie waar echt alles, zowel muzikaal als inhoudelijk, aan klopt,
kom je niet vaak tegen.

Keihard is er de afgelopen maanden gewerkt om het oude, charmante theater Het
Zonnehuis, waar Opus One inmiddels permanent zijn intrek heeft genomen, weer in
oude luister te herstellen. En Teepen keert in zekere zin ook weer terug op haar
oude honk. In 1999 speelde ze namelijk, vers afgestudeerd als klassiek danseres
aan het Stedelijk Instituut voor Ballet in Antwerpen, bij Opus One in De
klokkenluider van de Notre Dame . Daar ontdekte men dat zij ook kon zingen.  Ik
had tijdens de vooropleiding wel wat zangles gehad, maar ik had me daarin nooit
echt verder ontwikkeld. Ik wilde als jong meisje alleen maar danseres zijn, maar
ik ben blij dat ik die oogkleppen heb afgedaan en mijn visie heb verbreed. Al
heb ik ook geen spijt van die dansopleiding. Mijn manier van opbouwen is
daardoor heel erg intuïtief, van binnenuit. En inmiddels zou ik me een leven
zonder zingen niet meer voor kunnen stellen. Al was het maar dat ik fysiek toch
merk dat ik nu 34 ben. Ik ben nog altijd superflexibel, maar ik moet me
tegenwoordig wel meer opwarmen.

De actrice heeft overigens zo haar eigen verklaring waarom ze bij haar terecht
zijn gekomen voor de rol van spinnenvrouw/Aurora.  Als ze iemand nodig hebben
die haar benen in haar nek kan leggen, iets hangend op haar kop moet zingen of
iets pittigs hebben dat bijna niet te zingen valt, komen ze gek genoeg vaak bij
mij uit , grapt Teepen.

Maar nee, ik ben blij dat ik hier nu juist ook eens een andere kant van mezelf
kan laten zien. Mensen verwachten van mij toch vaak dat harde 'belten', maar ik
mag nu ook eens een veel zachter stemgeluid laten horen. Eigenlijk kan ik in
deze rol alles laten zien wat ik de afgelopen jaren, van 1999 tot nu, heb
geleerd.

Na Kiss of the spider woman  keert ze terug naar Keulen om de speelreeks van We
will rock you  af te maken.  Daarna ben ik heel glamorous 'Koos Werkloos' ,
vertelt Teepen.  Dat ze je niet zo snel in een hokje kunnen plaatsen, kan ook
tegen je werken.  Dat wil overigens niet zeggen dat ze stil zit.  Uiteindelijk
zou ik het liefst zelf dingen gaan maken. De afgelopen jaren heb ik de fundering
daarvoor gelegd door goed om me heen te kijken naar alles wat er bij het
theatermaken komt kijken. Want als ik iets doe, wil ik het goed doen. Mijn
favoriete moment is sowieso na de voorstelling. Als iedereen weg is ga ik af en
toe even alleen op dat kale toneel staan. Dat is voor mij ook theater. Dat je
twee uur lang met elkaar een andere realiteit hebt gebouwd en dat daarna die
bubbel weer barst. Ik heb al een concept. Een hele nieuwe vorm waarbij ik
terugkeer naar mijn dansachtergrond, met animatie en acrobatiek. Dat ligt nu bij
de componist. Nu nog geldschieters zien te vinden.

LANGUAGE: DUTCH; NEDERLANDS"
164107549,2015-06-05T00:00:00,Argwaan bij grillen gemeentebelasting; Meer bevoegdheden voor lokale overheden,6,De Telegraaf,,,,Nieuws; Blz. 12,,385,,"Esther Wemmers    Amsterdam  Gaat de hondenbelasting omhoog naar 250 euro? Kost
een billboard langs de weg binnenkort het dubbele? Burgers houden hun hart vast
nu het kabinet gemeenten meer bevoegdheden wil geven om zelf belasting te
heffen.  De Groningse hoogleraar Maarten Allers denkt dat het zo'n vaart niet
zal lopen.  Wethouders die dat doen, worden heel snel weggestemd.

Nu nog krijgen lokale overheden jaarlijks een enorme zak geld uit Den Haag.
Slechts tien procent van de gemeente-inkomsten komt binnen via bijvoorbeeld de
ozb, parkeerheffingen en toeristenbelasting. Wat het kabinet betreft stroomt het
geld in het nieuwe belastingstelsel niet meer gratis binnen, maar moeten
gemeenten stapsgewijs zelf hard aan de bak om hun begroting sluitend te krijgen.

Het zou echter niet voor het eerst zijn dat groepen als huizenbezitters en
autorijders door lokale overheden worden gebruikt als melkkoe. Daarom klinkt er
scepsis over de plannen.

Volgens Maarten Allers, hoogleraar economie van decentrale overheden aan de
Rijksuniversiteit Groningen, is de kans klein dat burgers binnen een mum van
tijd enorme aanslagen in de bus krijgen.  Het is bekend dat mensen daarvan heel
boos worden, dus een college weet dat zo'n beleid direct zal worden afgestraft
bij de gemeenteraadsverkiezingen , zegt het lid van de Commissie Financiële
Ruimte voor gemeenten, die haar rapport deze week presenteerde.

De commissie onder leiding van oud-SER-voorzitter Alexander Rinnooy Kan pleit
daarom voor afschaffing van kleine heffingen als honden- en reclamebelasting,
waarvan niemand kan zeggen waar de opbrengsten heengaan. Allers:  Geen burger
weet of een gemeente daarvan een rotonde aanlegt of tien lantaarnpalen koopt.
Dat wordt in de nieuwe situatie met twee hoofdbelastingen, namelijk de ozb en
een zogeheten ingezetenenbelasting, een stuk transparanter.

Melkkoe  Het kabinet lijkt wel te voelen voor het nieuwe model, dat elders in de
wereld allang is ingevoerd. Mits huizenbezitters niet als melkkoe gaan worden
gebruikt, zoals staatssecretaris Wiebes (Financiën) als voorwaarde stelt.  Het
wordt juist eerlijker , zegt Allers daarover.  Wij pleiten er bijvoorbeeld voor
dat ook huurders weer gaan betalen middels de herinvoering van het
gebruikersdeel van de ozb.

LANGUAGE: DUTCH; NEDERLANDS"
164107550,2015-06-05T00:00:00,"'Is er nog wel geweten, fatsoen en respect in de mensen?'",6,De Telegraaf,,"Hiskemuller, Coosje",,WUZ; Blz. 16,,726,,"De krant van gisteren: NS-top handelt oneerlijk en sluit andere partijen buiten,
jarenlange corruptie binnen de FIFA, frauduleuze handelingen van Joep van den
Nieuwenhuyzen, en dan nog de 'slip of the tongue' van Annemarie Jorritsma. Als
je daarbij ook de voortdurende verdraaiingen en leugens van veel politici voegt,
vraag je je af of er nog enig geweten en/of fatsoen en respect in de mens
aanwezig is.

G. Boswijk-Treur, Wilnis

Leren  Griekenland moet uit de euro, wedden dat ze dan binnen 10-15 jaar het
land weer op orde hebben. We pamperen ze nu te veel, laat ze hun eigen boontjes
maar een tijdje doppen, daar leren ze veel meer van.

Cees Speklé, Oegstgeest

Doodzonde  Als vroeger een minister informatie achterhield of verkeerde
informatie verstrekte aan de Tweede Kamer, dan werd deze minister weggestuurd,
ook door zijn eigen partij want dat werd gezien als politieke doodzonde.
Tegenwoordig vinden coalitiepartijen het gewoon dood zonde om het pluche en de
macht op te geven, dus alles mag als je de meerderheid maar hebt.

B. Weijsman,Amsterdam

Concurrentie  We moeten de waarschuwing van staatssecretaris Wiebes dat de
huiseigenaar geen melkkoe van de gemeente mag worden uiterst serieus nemen, want
de overheid duldt geen enkele concurrentie.

Marja van der Graaf,Tuitjenhorn

Juiste stap  Onze minister-president vindt het terecht dat FIFA-baas Blatter is
afgetreden, als immers het vertrouwen wegvalt doordat er zoveel discussie is
ontstaan over jou en je organisatie is dit de juiste stap  Kom Mark, nu even
doorpakken en de daad bij het woord voegen.

Nico Willemse

De weg kwijt  De VVD raakt steeds meer de weg kwijt. Eerst krijgen de werklozen
een veeg uit de pan. Dan zijn de gehandicapte serveersters te min. De druppel
die de emmer doet overlopen, is het gegeven dat de VVD'ers in Gelderland niet
tweedeklas willen reizen. Zijn deze beleidsmakers wereldvreemd? Het doet mij
vrezen voor de toekomst van Nederland.

Ada Peters, Hillegom

Gokken  Na jaren van steggelen, dralen en steeds opnieuw uitstellen blijkt het
ook de komende jaren onmogelijk om onlinegokken in Nederland te legaliseren.
Ondertussen blijven de miljoenen naar buitenlandse goksites stromen die het op
de lange baan schuiven van deze beslissing vermoedelijk met gejuich hebben
ontvangen.

Jan Pronk, Beverwijk

Dokter  De 'bedrijvendokter' Joep van den Nieuwenhuyzen laat een spoor van
failliete bedrijven achter. Hoogstwaarschijnlijk is de specialisatie van deze
dokter: bedrijveneuthanasie.

Rik Landman

Ambtenaren  De Fyra-enquête toont voor de zoveelste keer aan dat ambtenaren veel
bevoegdheden hebben, maar geen verantwoordelijkheden. Toch zeggen ze steeds dat
ze hetzelfde behandeld willen worden als de mensen in het bedrijfsleven. Goed
streven, gauw regelen dus.

Aad Koeman, Gorcum

Regeltjes  Minister Zalm zegt in het Fyra-verhoor blij te zijn met de Europese
openbare aanbesteding en het kwaliteitsbedrijf zegt dat de trein terecht is
goedgekeurd. Dat er mede door toedoen van deze twee geen trein rijdt na een
investering van miljarden is bijzaak. Het gaat erom dat aan de regeltjes is
voldaan. Of de regeltjes hier wel van toepassing waren, doet ook niet ter zake.
De regeltjes! Die zijn belangrijk!

F.A. Moesman, Wassenaar

Onvermogen   Ik weet van niets. Ik heb alleen die nota getekend , zei Jenny
Thunnissen, inspecteur-generaal van de ILT tegen de enquêtecommissie Fyra. Het
feit dat ze niet beseft welk brevet van onvermogen ze zichzelf daarmee geeft,
nog eens ondersteund door haar uitspraak dat zij 'alleen op het proces moest
letten', is kenmerkend voor de topambtenaar van nu. De inhoud van het werk
hoeven ze niet te kennen, en vooral niet weten wat ze nu eigenlijk ondertekenen.
Het wemelt in Nederland van deze 'topambtenaren'. Het raakt aan de kern van de
zo vele desastreuze missers van de huidige overheidsinstanties die Nederland
miljoenen, zo niet miljarden aan stroppen opleveren.

Lucas Böke

Dankbaar  Koning: eeuwig dankbaar voor onze bevrijding. Daarom zouden wij ieder
jaar 5 mei als verplichte nationale vrije dag moeten instellen. Vele landen
kennen een equivalent, waarom Nederland niet.

S.R. Strikwerda, Olst

LANGUAGE: DUTCH; NEDERLANDS"
164107551,2015-06-03T00:00:00,Beurs VS in ban Grieken,6,De Telegraaf,,"Garrelts, Mark",,DFT; Blz. 28,,242,,"De aandelenmarkten in New York hielden gisteren na een zwak begin de schade zeer
beperkt. De onzekerheid over de afloop van de Griekse schuldencrisis werkte een
afwachtende houding bij Amerikaanse beleggers in de hand.

De voortdurende twijfel of Griekenland er tijdig in zal slagen om een akkoord
met de internationale geldschieters te bereiken over de benodigde hervormingen,
hield de koopbereidheid in toom.  De onzekerheid rond Griekenland is reden voor
de markten om te consolideren , stelt hoofd research Christian Gattiker van
zakenbank Julius Baer.  Tenzij we een doorbraak zien in de onderhandelingen of
het vruchteloze einde daarvan, zullen de aandelenmarkten niet stijgen. Het is
echter moeilijk voor te stellen dat de uitkomst voor vrijdag duidelijk wordt.

De euro vond de weg aardig omhoog tegenover de dollar tot $1,114, het hoogste
niveau in drie weken tijd geholpen door een aantrekkende inflatie in de
eurozone. De olieprijs in de VS steeg naar een nieuwe jaartop van $61,32, een
plus van 1,8%.

Vliegtuigbouwer Boeing was in trek bij de hoofdfondsen met een winst van 1,4%.
De fabrikant van zware machines voor onder meer landbouw en industrie
Caterpillar werd 0,8% meer waard.

Intel raakte nog eens 1,9% kwijt. De voorgaande dag stond de chipfabrikant ook
al onder druk in reactie op het miljardenbod op branchegenoot Altera, die na de
koerssprong van een dag eerder vrijwel onveranderd sloot.

LANGUAGE: DUTCH; NEDERLANDS"
164107552,2015-06-03T00:00:00,Geweld neemt pas af bij minder geboorten,6,De Telegraaf,,"Springer, Dick",,Nieuws-Opinie; Blz. 11,,956,,"Minister Ploumen denkt dat vijftig miljoen euro een begin kan maken met het
voorkomen van vluchtelingen die op gammele bootjes de oversteek naar Europa
wagen. In Afrika leven 1,2 miljard mensen. Laten we eens preciezer naar de
demografie kijken.

Veertig procent van de bevolking in Afrika is jonger dan 15 en zeventig procent
is jonger dan 30 jaar. De helft hiervan wordt gevormd door jongemannen. Het
grootste deel van deze mannelijke groep heeft geen uitzicht op een bestaan met
aanzien, zelfrespect, bezit, AOW. Over enkele jaren bestaat bijna dertig procent
van de bevolking van Afrika uit mensen in de leeftijdsgroep 15-29. Er zijn
landen waar zelfs zeventig procent van de bevolking jonger is dan 30 en dat
betekent dat de groep in de 'vechtleeftijd' nog hoger wordt.

Ik heb Gunnar Heinsohn hier al verscheidene keren vermeld, en ik blijf zijn naam
herhalen omdat hij in zijn boek  Söhne   und Weltmacht  de samenhang heeft
aangetoond tussen het percentage jongemannen in de 'vechtleeftijd' en het
ontstaan van oorlogen, waaronder burgeroorlogen, in samenlevingen.

Razernij  In Heinsohns theorie moet een redelijke vorm van voedselvoorziening en
educatie bestaan om een grote groep gefrustreerde jongemannen tot razernij te
brengen. Ze hebben te veel om niet van honger en ziekte dood te gaan en te
weinig om een behoorlijk bestaan op te bouwen. Daarbij bestaat er een
huiveringwekkend contrast met wat via de media tot hen komt: de welvaart in het
Westen. Daaraan willen ze deelnemen, of ze willen het vernietigen, omdat zij
menen dat zij er recht op hebben. Massaal en dodelijk geweld is het resultaat.

De oorlogen in het noorden van Afrika en in het Midden-Oosten kunnen niet
verklaard worden zonder het verschijnsel van de 'youth bulge', ofwel: de
'jeugdverdikking', een uitstulping in de grafiek die de leeftijdsopbouw
weergeeft. Afghanistan, Syrië, Algerije, Libië, allemaal landen waar veel
jongemannen rondlopen die zich redelijk kunnen voeden maar geen mogelijkheid
hebben, mede door corruptie, een respectvol leven te leiden. In Brazilië vinden
elk jaar tussen de veertig- en vijftigduizend moorden plaats. We omschrijven ze
als slachtoffers van bendeoorlogen, maar deze permanente burgeroorlog is ook het
resultaat van een 'youth bulge'   te veel jongemannen die niet van honger
sterven maar geen kansen hebben op de arbeidsmarkt.

Heinsohn heeft ook veel over Gaza geschreven. Daar is dertig procent van de
bevolking in de beruchte 'vechtleeftijd' van 15-29. Heinsohn laat zien dat elke
volwassen Gazaanse man wordt opgevolgd door 4,3 kinderen in de leeftijdsgroep
0-4. Ter vergelijking laat hij zien dat dat cijfer in het Verenigd Koninkrijk
0,67 is.

In Gaza krijgt een moeder zes kinderen, ofwel gemiddeld drie zonen; twee daarvan
hebben geen andere toekomst dan een toekomst als strijder. Internationale
organisaties zorgen voor voeding, medische verzorging, basiseducatie.

In Afrika krijgt een moeder gemiddeld vijf kinderen. De druk op de voorzieningen
en arbeidsmarkt is catastrofaal. Geen enkele economie, ook niet een economie in
een ontwikkeld westers land, kan zo snel groeien dat al die jongemannen een baan
vinden. Het toenemen van de medische voorzieningen in Afrika en het
Midden-Oosten en het succes van het bestrijden van de ergste armoede hebben
kolossale bevolkingsexplosies teweeggebracht. Sommige jongemannen van de 'youth
bulge' krijgen daarbij een religieuze ideologie aangereikt die hun woede en
frustratie goddelijk verklaart en omvormt tot dodelijke agressie met als
beloning toegang tot het paradijs. Hamas zorgt ervoor dat in Gaza al die
opgefokte jongemannen een doel in het leven hebben: de strijd tegen de Joden.

Mevrouw Ploumen bedoelt het goed, maar het is natuurlijk een ridicuul gebaar.
Geen enkel gebaar kan het probleem van tientallen miljoenen boze jongemannen in
het Midden-Oosten en Afrika oplossen. De jongemannen bestrijden elkaar, of ze
bestrijden ons, tot de moeder gemiddeld niet meer dan twee kinderen baart, zoals
Heinsohn stelt. Ten aanzien van de langdurige burgeroorlogen in Libanon (150.000
doden) en Algerije (200.000 doden) stelt Heinsohn dat het geweld pas afnam nadat
simpelweg het geboortecijfer dramatisch was gedaald. Ook Syrië kende de
afgelopen decennia bevolkingsexplosies die leidden tot grote aantallen werkloze
jongemannen met voedsel en opleidingen, maar zonder baan. Ze bevechten elkaar nu
tot de dood erop volgt.

Implosie  De jongemannen van de 'youth bulge' wagen hun leven in de bootjes op
de Middellandse Zee. Zij zoeken in Europa de mogelijkheden die ze in hun landen
van oorsprong niet krijgen. Vaak hebben ze niet de opleidingen genoten die een
succesvol leven in Europa mogelijk maken, maar de droom van een beter bestaan is
sterker, en omdat ze jong en dus roekeloos zijn, nemen ze het risico van de
gevaarlijke overtocht. De 'youth bulge' is niet de enige verklaring van het
falen van hun landen van oorsprong. Tribalisme, corruptie, bijgeloof,
achterhaalde man-vrouwverhoudingen, zwakke infrastructuur ten aanzien van
energie en transport, er zijn vele oorzaken waarom de staten in het
Midden-Oosten en Afrika falen. Maar een hoofdrol wordt vervuld door de 'youth
bulge'.

De paradox luidt: de probleemlanden imploderen door de succesvolle bestrijding
van ziekte en honger. Dus, mevrouw Ploumen, geen geld naar economische
ontwikkelingen maar naar geboortebeperking.

Miljoenen jongemannen zullen ons en elkaar bestrijden tot de 'youth bulge'
verdwenen is, beweert Heinsohn. Het zou fijn zijn als hij ongelijk heeft, maar
waar zijn de argumenten om zijn ongelijk aan te tonen? Misschien moet u zijn
werk eens lezen, mevrouw Ploumen.

LANGUAGE: DUTCH; NEDERLANDS"
164107553,2015-06-03T00:00:00,Fijn klussen in de nor; Gegadigden in rij voor 'doe-het-zelf'-woningen in Noordsingelgevangenis,6,De Telegraaf,,,,Nieuws-Regio-Rotterdam; Blz. 16,,309,,"Gerda Frankenhuis  Rotterdam  Klussers staan in de rij om de mouwen uit de
handen te steken om een cellenvleugel of een aantal cellen van de voormalige
Noordsingelgevangenis in Rotterdam om te toveren tot een woonpaleis.  In een
paar uur tijd hebben al rond de honderd geïnteresseerden zich gemeld voor een
doe-het-zelfwoning in één van de oudste justitiële complexen van Nederland, die
in de nazomer in de verkoop gaan. Dat stelt woordvoerster Gini van den Berg van
HD Projectrealisatie dat het project Tuin van Noord, de herontwikkeling van het
historische gevangeniscomplex, uitvoert.

De onderneming is op dit moment bij potentiële eigenaren aan het inventariseren
hoe zij hun droomwoning in het uit 1872 stammende rijksmonument willen
inrichten.  Er zijn momenteel plannen voor 50 à 55 woningen in het
cellencomplex. Wij vragen nu de toekomstige bewoners hoe zij hun woning willen
inrichten. Op basis van die uitkomsten gaan we een definitieve woningindeling op
de plattegrond maken , zegt Van den Berg.

De toekomstige huizenbezitters kunnen kiezen uit vijf typen. HD
Projectrealisatie heeft woningen van maat S (60 m²) tot XXL (260 m²).  De
grootste woning bestaat uit vier lagen en bestrijkt de cellenvleugels. De XL en
L zijn drie of twee cellen breed.  Overigens hoeft niet iedereen heel handig te
zijn met een hamer en een verfkwast.  Er is ook een gelegenheid voor een
afbouwmogelijkheid.  Het complex van woningen zal omringd worden door een park
met bloemen en planten. De muren van het oude celcomplex worden doorbroken. Het
gebouw moet van een gesloten omgeving veranderen in een open en groen leefgebied
waar kan worden gewoond, gewerkt en ontspannen.

Het complex aan de Noordsingel bestaat uit twee gebouwen: de strafgevangenis en
het gerechtsgebouw. Naast woningen komen er ook horeca en andere bedrijven.

LANGUAGE: DUTCH; NEDERLANDS"
164107554,2015-06-02T00:00:00,Reorganisatie bij ING Bank,6,De Telegraaf,,"Rosken, Thijs",,DFT; Blz. 25,,53,,"Amsterdam  ING Bank maakt vandaag honderden ontslagen bekend op het hoofdkantoor
in Amsterdam. Dat bevestigt de bank aan DFT. De bekendmaking van de ontslagen
zijn onderdeel van de vorig jaar aangekondigde reorganisatie waarbij in totaal
ruim 2700 banen verdwijnen, 1700 vaste banen en nog eens 1075 flexibele plekken.

LANGUAGE: DUTCH; NEDERLANDS"
164107555,2015-06-02T00:00:00,'Herstel in de bouw is flinterdun',6,De Telegraaf,,"Polman, Joris",,DFT; Blz. 26,,306,,"Van een onzer verslaggevers   Amsterdam  De omzet van de bouw mag volgens het
CBS dan met 5% zijn gestegen, de winst blijft vooralsnog hopeloos achter.
Daarvoor waarschuwt directeur Nico Rietdijk van de Vereniging voor Ontwikkelaars
en Bouwondernemers, kortweg de NVB.

En ook bij bouwkoepel Bouwend Nederland gaat de vlag nog niet uit. Daar bestaat
de vrees dat de omzetstijging in een klap verdampt als het tijdelijk lage
btw-tarief op verbouwingen per 1 juli eindigt.

Niettemin zijn beide brancheorganisaties blij met de groei van 5% over het
eerste kwartaal van dit jaar. Dat is het tweede kwartaal op rij van groei.
Vooral kleine bedrijven met minder dan tien werknemers zagen hun omzet met 12%
fors stijgen, meldde het CBS.

Dat verbaast mij niks , zegt NVB-directeur Rietdijk.  Uit onze eigen cijfers
blijkt dat er over de eerste vier maanden van dit jaar zelfs 50% meer
nieuwbouwwoningen zijn verkocht dan in dezelfde periode vorig jaar.

Een kanttekening is echter op zijn plaats, zegt Rietdijk.  Het gaat met de
business beter. Bepalend is wat er wordt verdiend. En dat loopt nog niet lekker.
Als je een marge van 1 of 2% draait in de bouw dan doe je het al goed.
Flinterdun dus.

De druk op vooral nieuwbouw blijft groot, zegt Rietdijk. Dat is te wijten aan
hoge grondprijzen, de druk op de leencapaciteit van huizenkopers en oplopende
bouwkosten.

Op zich heel positief dat we eindelijk weer herstel en opnieuw groei zien in de
bouw , zei Bouwend Nederland-voorzitter Maxime Verhagen gisteren op Radio 1.  De
cijfers voor bouw en nieuwbouw stijgen weer. Tegelijkertijd blijft infra nog
achter. We zetten nog geen definitieve streep onder de crisis, omdat we 70.000
mensen verloren hebben in de afgelopen jaren. Het duurt dus nog wel een tijdje
voor we 'boven Jan' zijn.

LANGUAGE: DUTCH; NEDERLANDS"
164107556,2015-06-02T00:00:00,Rotterdam aast op Wereldexpo; Stad wil zich in Milaan op kaart zetten,6,De Telegraaf,,,,Nieuws-Regio-Rotterdam; Blz. 16,,443,,"Van onze Rotterdamse redactie  Rotterdam  Om de Wereldtentoonstelling in 2025
naar Rotterdam te lokken gaat de Maasstad volgende week tijdens het evenement in
Milaan alles uit de kast halen om zichzelf op de kaart te zetten.  Vanaf 8 tot
en met 14 juni wordt een speciale week gehouden waar Rotterdam in het
Nederlandse paviljoen het middelpunt is. Om te laten zien wat de stad allemaal
in huis heeft, toont de havenstad initiatieven wat betreft voedselproductie en
voedsellogistiek.

Wij willen aansprekende Rotterdamse dingen laten zien op alle mogelijke niveaus
, zegt Sharon Janmaat, projectmanager Clusteraanpak Food van Stadsontwikkeling
van de gemeente Rotterdam.  Nederland is de tweede exporteur van versproducten
in de wereld. Wij konden dan ook niet ontbreken in Milaan (de
Wereldtentoonstelling gaat over voedsel, red.). In een straal van dertig
kilometer rond de Euromast is er een oplossing voor de voedselvraagstukken in de
wereld te vinden , zegt Janmaat.

Het was overigens in eerste instantie een hard 'nee' van Nederland om mee te
doen aan de Wereldtentoonstelling in Italië. Temeer omdat volgens onderzoek
eerdere deelnames weinig opleveren voor ons land. Echter dankzij de
overtuigingskracht van ondernemers uit Rotterdam, het Westland en het Nederlands
Centrum voor Handelsbevordering komt er toch een paviljoen. In een korte periode
hebben de Nederlanders het uit de grond gestampt, waarbij het land op de kaart
wordt gezet.

Aanwezigheid bij de Wereldtentoonstelling is noodzakelijk om het evenement
eventueel in 2025 in Rotterdam te houden.  Het was een van de voorwaarden. Het
kabinet neemt overigens eind deze maand nog een besluit of wij een bid gaan doen
om het evenement naar Nederland te krijgen , zegt Leendert Bikker, een van de
ondernemers die poogt de Wereldtentoonstelling naar de Maasstad te halen.
Volgend jaar wordt besloten welke stad de World Expo 2025 krijgt.

Het evenement in Milaan moet niet alleen ondernemers, maar ook de gemeente in
contact brengen met interessante handelspartners.  Wij willen meer
voedselproductie en -logistiek naar Rotterdam trekken. We moeten laten zien dat
we de plek voor hen zijn , stelt Janmaat. Wethouder Maarten Struijvenberg (
werkgelegenheid) noemt de deelname van Nederland voor Rotterdam aan de World
Expo belangrijk.  Wij kunnen aan de wereld laten zien wat voor schatkamer wij
hebben op het gebied van voedsel.

In het Holland paviljoen laat Rotterdam onder meer zien dat er in de haven de
meest innovatieve methodes worden toegepast om waarde aan voedsel toe te voegen.
Verder zal er een proeverij worden gehouden door Dutch Cuisine.

LANGUAGE: DUTCH; NEDERLANDS"
164107557,2015-06-02T00:00:00,Prostituees Zandpad in problemen,6,De Telegraaf,,,,Nieuws-Regio-Utrecht; Blz. 16,,132,,"Utrecht  Het gaat niet goed met de vrouwen die als prostituee op het Zandpad
werkten tot de sluiting in 2013.  Dat staat in een beknopte versie van een
rapport van de Universiteit Utrecht dat later deze week wordt gepresenteerd.

Naast werkloosheid en financiële problemen kampen de vrouwen met een
verslechterde gezondheid, een beschadigd zelfimago en privéleven en dragen ze
het stigma van het Zandpad mee.

'Honderden sekswerkers, die niets met de mensenhandelproblematiek te maken
hebben gehad zijn slachtoffers geworden van ondoordachte en overhaaste
beleidsbeslissingen van de gemeente Utrecht om het Zandpad te sluiten', valt te
lezen in een toelichting. De SP stelt Kamervragen. Er is kritiek omdat de
situatie van slechts 30 vrouwen in het onderzoek is meegenomen.

LANGUAGE: DUTCH; NEDERLANDS"
164107558,2015-06-02T00:00:00,Toename congressen; Domstad erg in trek voor internationale conferenties,6,De Telegraaf,,,,Nieuws-Regio-Utrecht; Blz. 16,,411,,"Iris van Deinse  Utrecht  Utrecht groeit als congresstad, steeds vaker is
Utrecht gaststad voor internationale wetenschappelijke congressen.  De stad moet
nog meer toneel worden voor deze grote evenementen, vinden partijen die zich met
toerisme bezig houden. Komende jaren wordt er 1,3 miljoen geïnvesteerd om
congressen naar de Domstad te trekken.

Vorig jaar waren er ongeveer 50 internationale congressen in de stad. Daardoor
is Utrecht gestegen in de lijst van congressteden van de wereld. Utrecht steeg
met 36 posities ten opzichte van het jaar daarvoor op de Europese ranking voor
internationale associatiecongressen. Van de Nederlandse steden staat Utrecht op
nummer drie, Amsterdam en Rotterdam doen het op dit moment nog beter.  Maar we
zitten dicht op Rotterdam , merkt Ronald Besemer, directeur van Toerisme Utrecht
op.

De komst van congressen moet zorgen voor meer werkgelegenheid, een goede
reputatie van de stad en veel geld in het laatje van de toeristische sector.
Eerlijk is eerlijk. Congresbezoekers besteden gemiddeld 350 euro per keer in de
stad. Bij vrijetijdsbezoekers ligt dit bedrag op 44 euro per keer , zegt
Besemer.  En wie zakelijk op bezoek is geweest komt misschien nog eens terug om
de stad echt eens goed te bekijken.

Utrecht hoopt vooral grote medische congressen binnen te slepen.  Dat is
laaghangend fruit voor ons. We hebben hier de kennis in de stad om dat soort
congressen te huisvesten.  Ook zou juist dat publiek veel geld besteden in de
stad. Maar duizenden bezoekers tegelijkertijd, dat zit er volgens Besemer niet
direct in.  We mikken op congressen van 300 tot 700 man, dat is goed voor
Utrecht , stelt hij. De allergrootste congressen zullen vaak in Amsterdam
plaatsvinden.

De 1,3 miljoen euro is vooral bestemd om actiever te gaan lobbyen voor
congressen.  Netwerken, contacten actief opbellen en Utrecht als locatie
voorstellen. Dat is nodig, want andere steden zoals Den Haag, zitten ook niet
stil. Wij moeten slim werken met hetgeen we al hebben, zoals de kennis van de
instellingen in de stad.

Vruchten  De investering is van meerdere partijen die betrokken zijn bij het
toerisme, onder andere Economic Board Utrecht, de gemeente, de Jaarbeurs, hotels
en de kennisinstellingen in de stad. Niet alleen de Jaarbeurs zou van de
congressen vruchten pikken. Want er zijn genoeg andere locaties die worden
voorgesteld, zoals ruimten bij de universiteiten of bij hotels.

LANGUAGE: DUTCH; NEDERLANDS"
164107559,2015-06-02T00:00:00,"Geachte lezer,",6,De Telegraaf,,"Hiskemuller, Coosje",,WUZ; Blz. 18,,220,,"De uitspraak van premier Rutte op het partijcongres van de VVD dat mensen na
ontslag meteen een WW-uitkering aanvragen ( Ze hebben het adres van het UWV al
in hun hand ) en niet eerst proberen ander werk te vinden, blijft u bezighouden.

Premier Rutte laat zo zien dat hij de wet niet kent , stelt S. Vermey uit
Uithoorn.  Maar alle Nederlanders moeten dit wel weten: Als je een WW-uitkering
gaat aanvragen moet dit binnen 24 uur dat je werkloos bent. Als premier Rutte
wil dat werklozen eerst een baan zoeken, zou ik zeggen: pas de wet aan, geef
mensen langer de tijd om een baan te zoeken en hou op met die rare boetes waar
mensen steeds dieper van in de schuld terechtkomen.

Marcel Spit uit Alphen a/d Rijn vindt het een wereldvreemde uitspraak van de
premier.  Mensen in de WW solliciteren zich suf en vooral als je wat ouder bent
maak je geen schijn van kans.   Laten we het wachtgeld voor politici eens
afschaffen, maar daar horen we niets over.

Als premier Rutte vindt dat je eerst een baan moet zoeken, geldt dat dan ook
voor de wachtgeldregeling voor politici?  vraagt ook J. Duppen uit Kropswolde.

J.J.E. Gerritsen uit Leersum concludeert:  Rutte predikt voor maximaal 5% van de
Nederlandse bevolking. De rest kan de 'toedeledoki' krijgen.

Coosje Hiskemuller

LANGUAGE: DUTCH; NEDERLANDS"
164107560,2015-06-01T00:00:00,Exitpremie weer torenhoog; Ontslagvergoeding overheidsbestuurders door maas in wet ver boven norm,6,De Telegraaf,,,,DFT; Blz. 22,,371,,"Jan Braaksma  Amsterdam  Directeuren van ziekenhuizen, woningcorporaties en
andere (semi)overheidsinstellingen kunnen vanaf juli weer een torenhoge
ontslagvergoeding in hun zak steken.  Door een maas in de wet mogen zij twee
vergoedingen stapelen. Daardoor kan de exitpremie voor deze bestuurders oplopen
tot ver boven de EUR 75.000 die nu als norm geldt, zoals vastgelegd in de Wet
Normering Topinkomens (WNT) uit 2013.

Maar als de Wet Werk en Zekerheid (WWZ) op 1 juli van kracht wordt hebben
ontslagen werknemers recht op een transitievergoeding van maximaal EUR 75.000,
of één jaarsalaris als dat hoger is. Dat geldt voor veel topmensen bij de
(semi)overheid, die ten hoogste een ministerssalaris van EUR 178.000 mogen
verdienen.

De transitievergoeding valt niet onder de definitie van een
beëindigingsvergoeding die in de WNT staat , vertelt Ard Wallast,
arbeidsrechtadvocaat bij HVG.  Een bestuurder heeft daardoor niet alleen recht
op een wettelijke transitievergoeding, maar kan daarbovenop ook nog eens een
contractuele beëindigingsvergoeding afspreken. Een dubbele vergoeding dus.

Die twee vergoedingen kunnen in totaal oplopen tot EUR 253.000, in plaats van de
EUR 75.000 die is vastgelegd in de WNT.

Het ministerie van Binnenlandse Zaken wil het lek dichten met een ministeriële
regeling. Volgens een woordvoerder wordt de Tweede Kamer voor 1 juli bijgepraat
over de kwestie.

Maar het is de vraag in hoeverre dat helpt. Wallast:  Zo lang die regeling er
niet is, kunnen bestuurders zowel aanspraak maken op de wettelijke
transitievergoeding uit de WWZ als op een contractuele beëindigingsvergoeding
uit de WNT.

Bovendien ziet de arbeidsrechtadvocaat een nieuw probleem opdoemen als de
transitievergoeding onder de definitie van beëindigingsvergoeding van de WNT
wordt gebracht.  Stel dat een bedrijf iemand wil ontslaan die recht heeft op een
transitievergoeding van EUR 150.000. Dan overtreedt het altijd een wet ,
waarschuwt Wallast.

Of de werkgever keert meer dan EUR 75.000 uit en schendt de WNT, of hij handelt
in strijd met de WWZ door de topbestuurder een lagere transitievergoeding mee te
geven dan waar hij volgens die wet recht op heeft.

LANGUAGE: DUTCH; NEDERLANDS"
164107561,2015-06-01T00:00:00,'Oproep premier Rutte bijzonder hypocriet',6,De Telegraaf,,"Willems, Menzo",,Nieuws-Pagina5; Blz. 6,,622,,"onder redactie van Coosje Hiskemuller   Uw reacties wuz@telegraaf.nl  postbus
376 - 1000EB Amsterdam - www.wuz.nl

De oproep tegen hufterigheid van premier Rutte op het VVD-congres doet wel
bijzonder hypocriet aan. De Nederlandse politiek is bij uitstek het uithangbord
van hufterigheid. Welk ander woord is er bijvoorbeeld voor een overhaaste,
slecht uitgevoerde en opportunistische decentralisatie van de zorg om de
Europese bazen vanwege de 3%-norm te behagen?

Maarten Koning

Hoeden  Een lezer wil de hoeden die de leden van het Koninklijk Huis dragen,
afschaffen (WUZ 30/05). Juist de hoeden geven iets koninklijks. Ze dienen ook
als vervanger van de kroon, heb ik altijd gehoord. Ik vind ze prachtig, groot of
klein. Heel mooi !

An Gründlehner

Rechtvaardig  Wat een onthutsende en ontluisterende reportage over de val van
Srebrenica. (Tel. 30/05) En wat goed en rechtvaardig van dhr. Bart Wagenaar om
de lafheid en de leugens van het kabinet-Kok aan de kaak te stellen. Gelukkig is
dhr. Karremans in ere hersteld, want gebleken is dat hem geen enkele blaam
treft.

M. van Oploo-Bakker  Tol

De Europese Commissie gaat juridische stappen ondernemen tegen de Duitse
tolplannen omdat die in strijd zijn met de EU-regelgeving. Maar het beste is:
alle regels van de EU afschaffen, ieder land voortaan eigen regels laten maken,
zoals toen.

Danny Lim

Moed  Hopelijk heeft de UEFA de moed zich af te splitsen van de FIFA. Tevens
moeten de WK's in Rusland en Qatar per direct worden geboycot om zo een einde te
maken aan de slavernij bij de bouw van de stadions.

H. Schuurmans

Ombudsman  De ombudsman zegt in zijn column (WUZ 30/5) dat hij het beter had
gevonden als de marechaussee een praatje met Kees* zou hebben gemaakt. Dat mag
de ombudsman vinden, maar ik vind dat de marechaussee correct heeft gehandeld.
Kees* moet niet zeuren. Hij had geen legitimatiebewijs bij zich en de
marechaussee had hem ook mee kunnen nemen naar het bureau.

Helemaal zonder aanleiding is hij toch niet staande gehouden?

Sytze Knossen

Verminking  Messi, Messi, voetballer van een andere planeet, wat heb je jezelf
toch aangedaan? Het hoort totaal niet bij jou, die verminking van je arm, dat
had jíj niet nodig.

Wh. van Ottele

Waarden  Het is bizar dat Rutte op het VVD-congres 'waarden hoog op de agenda'
zet (Tel. 30/5) terwijl zijn partij tegelijkertijd Opstelten, de man die moest
aftreden omdat hij de Kamer verkeerd had ingelicht, erelid maakt.

N. Woestenburg

Banen  Pieter Elbers, KLM-directeur, waarschuwt voor een verlies van 330.000
banen in de luchtvaartsector (Tel. 30/05). Men moet de handen ineenslaan om dit
te voorkomen. En dat zegt de KLM-directeur. Ik ben eerder bang dat het
voortbestaan van de KLM in het gedrang komt doordat Air France de KLM-kas
plundert.

Wim Knaap

Mis  Mark Rutte sloeg de plank helemaal mis toen hij op het VVD-congres zei dat
mensen die werkloos worden eerst werk moeten gaan zoeken, voordat zij bij het
UWV aankloppen voor een uitkering. Deze mensen hebben gewone vaste lasten,
misschien een tophypotheek, en kunnen de eindjes nauwelijks aan elkaar knopen.
Als er dan een inkomen wegvalt komen ze in grote problemen. Peter de Graaf

Fietspad  Dubai gaat fietspad aanleggen in woestijn http://(Tel.nl 31/05). Het
geld brandt minister Ploumen in de zak  Dus zal zij best vijftig miljoen euro
willen bijdragen.

Ben van Rees

Promotie  Met het artikel 'Dutchbat verraden' (Tel. 29/05) kan oud-minister
Voorhoeve zich geen betere promotie voor zijn nog te verschijnen boek wensen.

J. Budel sr.

LANGUAGE: DUTCH; NEDERLANDS"
164107562,2015-07-08T00:00:00,Fucking ironie,4,De Volkskrant,,DOOR MENNO POT FOTO DANIEL COHEN,,V Opening,,1611,,"Muziek interview: Sleaford Mods


Met hun tirades tegen het uitzichtloze bestaan voor de Engelse onderklasse jagen
Sleaford Mods de rechtse tabloids op de kast. Zelf zien de mannen het vooral als
uit oprechte woede geboren comedy.

Altijd heerlijk: Engelse kranten die zich op de kast laten jagen door
popmuzikanten. Het lijken warempel de sixties of de punkjaren wel. Het duo
Sleaford Mods uit Nottingham brouwt een militante cocktail van kurkdroge beats,
hiphop, elektronische punk en provocerende, plat-Engelse tirades die Mark E.
Smith van The Fall in herinnering roepen. Een deel van de onderbuikpers toont
zich oprecht verontwaardigd.



Boris Johnson, burgemeester van Londen, die voor de bühne (en de tv) een
fietstocht door Londen maakt? Opper-Sleaford Mod Jason Williamson zou het wel
weten wanneer hij toevallig langs zou rijden in zijn auto: 'Boris on a bike!
Quick, knock the cunt over!'

De afgetreden Labourleider Ed Miliband is een 'chirping cunt', vicepremier Nick
Clegg maakte zich schuldig aan een kolossale 'daytime robbery' en drummer Dave
Rowntree van Blur, die ook zo nodig de politiek in moest? 'Even their drummer's
a fucking MP (parlementslid, red.)/ Fuck off, you cunt, sir.'

Zomaar wat zinsneden van het nieuwe Sleaford Mods-album Key Markets, dat vrijdag
officieel verschijnt, met de groeten van Sleaford Mods en de rest van de Engelse
working class. En de rechtse tabloids maar verbijsterd 'fucks' en 'cunts' tellen
(meer dan vijftig!) en hevig verontwaardigd melding maken van deze
'zelfverklaarde stem van de linkse onderklasse'.

'Het is niet bepaald fraai', oordeelde een regionale tabloid, 'maar het zijn nu
eenmaal geen fraaie tijden'.

Wat zijn het eigenlijk voor figuren, die twee veertigplussers uit Nottingham,
die eruitzien als een nog bozere achterneef van Liam Gallagher (Jason
Williamson, 44, de man van de tirades) en een ongeschoren woonwagencrimineel uit
de film Snatch (Andy Fearn, 43, de man van de beats)?

We wachten op ze, op een grijze junimiddag, in het popzaaltje Gleis 22 in de
Duitse stad Münster, waar ze die avond zullen optreden voor een uitverkocht
huis: Williamson schreeuwend in zijn microfoon, Fearn vrijwel werkloos
geposteerd achter zijn drumcomputertje, pet op het hoofd, flesje bier in de
rechterhand. Ze doen het, voor een band die zo typisch Engels is, erg goed in
Duitsland, maar waren in 2014 ook een hit op Lowlands. Zouden ze ook zo
beledigend tekeer gaan tegen interviewers uit Nederland?

Daar zul je ze hebben. Jason Williamson blijkt een vriendelijke huisvader op
beige Birkenstocks; Andy Fearn een zachtmoedige homo (hij zal zijn geaardheid
tijdens het gesprek driemaal expliciet benadrukken) die heel blij is dat hij
binnenkort eindelijk in de VS zijn Amerikaanse vriend kan trouwen ('Veel
papierwerk, veel gelazer, maar hoera: we mogen!').

Ze zijn eerlijk gezegd nogal aardig, de twee Sleaford Mods. Hongerig en moe,
maar niettemin: erg aardig. 'Dat horen we vaker', zegt Williamson. 'Mensen zijn
soms een beetje bang voor ons. Niet iedereen is zich blijkbaar bewust van het
comedy-aspect van onze muziek. Ze zien de knipoog niet.'

Aha. Die ongelooflijke hoeveelheid 'fucks' en 'cunts', die tirades tegen
directeuren en managers, tegen het systeem, politici en tv-persoonlijkheden
zonder noemenswaardig talent, die moeten we vooral met een heel dikke schep zout
nemen? Jammer, eigenlijk. Maar ho, zeggen ze dan, zo simpel is het ook weer
niet.

'Jason mekkert wel degelijk de hele dag', zegt Fearn. 'Dat is niet nep.'

'Klopt', zegt Williamson. 'Ik ben een zeikerd, ik erger me snel en als ik
eenmaal loop te mekkeren, weet ik van geen ophouden. Het is een Engelse sport:
moaning. Mensen moeten daar vaak om lachen. In Sleaford Mods speel ik ermee. Ik
ben de tv-kijkende kankerpit die vanaf de bank overal luidkeels commentaar op
levert. Al dat gevloek? Zo praat ik nu eenmaal. Sorry.'

Hij zegt dat hij in het echt niet zo opgefokt en ongenuanceerd is als in zijn
teksten. Een voorbeeld van zo'n niet-opgefokte, genuanceerde mening van de
'echte' Jason Williamson, in dit geval over Coldplay: 'Ach, het zijn vast heel
aardige jongens en ik wil me als volwassen vent niet te erg opwinden over een
debiel popgroepje, maar jezus, wat een bagger. Ieder zijn smaak hoor, maar het
is fucking toss, innit?'

Gelukkig. Het verschil tussen de echte Williamson en Williamson 'Sleaford Mod'
is bij nader inzien geruststellend klein.

Ze zijn laatbloeiers. Allebei. Fearn maakt al heel lang donkere, sinistere beats
onder de naam Extnddntwrk (hij neemt nog altijd solowerk op onder die naam),
maar hij kwam er niet veel verder mee dan 'de boel een beetje kansloos op
MySpace zetten. Dat schoot voor geen meter op.'

Williamson speelde in talloze gitaarbands in allerlei genres (punk, metal,
melodieuze britpop), maar dat werd nooit wat, 'gewoon, omdat het allemaal shit
was'. Dat hij ook als sessiemuzikant met geziene artiesten als Spiritualized
meespeelde, vertelt hij er niet eens bij.

Nooit zal Williamson de dag in 2006 vergeten waarop hij besloot voor de
verandering eens echt vanuit zichzelf te schrijven, zonder de knellende
structuur van een liedje. Zijn maat en muzikale partner Simon 'Parf' Parfrement
zette er een lekker droge sample van een Roni Size-beat onder en pang, 'voor het
eerst dacht ik: dit ben ik, dit is echt, dit is goed!'

Er kwam een bandnaam: eerst That's Shit, Try Harder, later Sleaford Mods. Er
kwamen platen: een stroom singles en een stuk of vijf albums in eigen beheer
(2007-2012).

Op het laatste van die vijf albums, Wank (2012), horen we voor het eerst beats
van Andy Fearn, die in 2009 Williamsons aandacht trok met een dj-set vol
sinistere, droge elektronica in de lijn van Autechre en Aphex Twin. Fearn zegt
dat Williamsons voordracht hem richting gaf: hij bleek veel betere beats te
maken wanneer hij maatwerk moest leveren, dienstbaar aan de onophoudelijke
spraakwaterval Williamson, die van rotbaantje naar rotbaantje dobberde en in die
dagen imposante hoeveelheden cocaïne in zijn neus liet verdwijnen. Nu niet meer.


'Ik vond vanaf dag één dat Jason fantastische teksten schrijft', zegt Fearn.
'Als we samen bezig waren, lag ik vaak in een deuk om zijn woorden. En vergis je
niet: het begint vaak met woede en frustratie, maar daarna volgt een fase
waarvan veel mensen zich niet realiseren dat hij bestaat: een fase van schaven
en kneden aan de woorden en formuleringen, waarop we onszelf de vraag stellen of
de tekst goed en grappig is. Alleen als we vinden van wel, maken we er een track
van.'

Na hun eerste gezamenlijke album Wank tekenden ze bij het label Harbinger Sound.
Divide And Exit (2014) leidde vorig jaar tot een doorbraak. In oktober 2014
konden ze hun baantjes opzeggen. Williamson werkte als ambtenaar, hij behandelde
uitkeringsaanvragen voor de gemeente en kon naar eigen zeggen dagelijks
vaststellen dat de Engelse klassenmaatschappij nog altijd bestaat.

'Veel Engelsen leiden een uitzichtloos leven en balanceren op de rand van de
armoede. Het is net zo erg als onder Thatcher, alleen waren die kanslozen toen
blanke Engelsen en nu vaak gekleurde immigranten. Maar de ellende is hetzelfde.'


Het nieuwe album Key Markets, vernoemd naar een winkelcentrum in Grantham waar
hij vroeger vaak rondhing zonder iets te kunnen kopen ('de Engelse samenleving
in het klein') is het eerste dat ze uitbrengen als fulltime professionals, al
kwam de plaat goeddeels tot stand toen ze 'nog in het keurslijf van een betaalde
baan zaten'.

Leven van de muziek. Williamson vindt het best spannend, geeft hij toe: 'Het
moet nu wel blijven lopen met Sleaford Mods. Die druk voel ik wel, als vader en
hoofdkostwinner. Maar maak je geen zorgen: ik ga echt niet ineens suffe
liefdesliedjes voor mijn kind schrijven, zoals dat ouwe zeikwijf van een Liam
Gallagher, met zijn Little James. Mooi niet.'

Toch realiseert hij zich dat het succes als professioneel muzikant vrijwel
automatisch ook een bedreiging voor Sleaford Mods inhoudt: platzak zijn, nog
precies genoeg muntgeld in je zak hebben voor een blikje bier - het is domweg
zijn leefwereld niet meer, net zomin als de vernederende routine van
werkloosheid en de zoektocht naar een baan, zoals hij die ooit beschreef in het
nummer Jobseeker, in de vorm van een dialoog tussen een werkzoekende en een
medewerker van het arbeidsbureau. 'Zo, meneer Williams, vertelt u eens: wat
heeft u sinds uw laatste bezoek gedaan om een baan te vinden?' 'Fuck all. I sat
around the house, wanking.'

Die avond spuugt hij Jobseeker in zijn microfoon in de afgeladen en snikhete
Gleis 22, een uurtje nadat hij via Skype zijn vrouw en zoontje welterusten had
gewenst en toch maar zijn Birkenstocks had vervangen door gymschoenen.

'Ik wil uiteraard niet zo'n lul worden die zingt over geldnood terwijl hij het
niet heeft, zoals Mike Skinner van The Streets. Maar voorlopig zie ik het
probleem niet. Mijn situatie verandert een beetje, maar de wereld om me heen is
nog dezelfde. En is putten uit herinnering verboden? Er valt nog genoeg te
mekkeren. Recht zo die gaat, voorlopig.'

Sleaford Mods: Key Markets. Harbinger Sound (verschijnt 10/7).
Live: Paradiso, Amsterdam, 23/10.

What's in a name?

Jason Williamson komt niet uit Sleaford, maar uit het nabijgelegen Grantham. Hij
vond Sleaford gewoon beter klinken. 'Mods' verwijst naar de Engelse mod-cultuur
(denk: Small Faces, scooters, parka's en northern soul) waarvan Williamson zich
altijd deel heeft gevoeld, al hoor je dat in de muziek niet terug. 'Sleaford
Mods klinkt gewoon goed. Aan een band die Grantham Punks heet, zou ik meteen een
schijthekel hebben.'

'Maak je geen zorgen; ik ga echt niet ineens suffe liefdesliedjes voor mijn kind
schrijven'




VIEW ORIGINAL PAGE: ,

GRAPHIC: Vanaf links: Andrew Fearn en Jason Williamson van Sleaford Mods bij
popzaal Gleis 22 in Münster.
Daniel Cohen

LANGUAGE: DUTCH; NEDERLANDS"
164107563,2015-07-08T00:00:00,"Niet slecht, zo'n pensioen",4,De Volkskrant,,,,Opinie en Debat; Blz. 21,,252,,"Brief van de dag


'Niet slecht, gewoon arm', is de kop boven het artikel van Ana van Es over het
Griekse stadje Drama (Vonk, 4 juli). Vervolgens worden de feiten opgelepeld: een
inkomen van 1.000 euro is normaal, een pensioen van 970 euro zeer goed.



'Niet slecht', was mijn eerste gedachte. Ik denk namelijk dat ze in heel veel
landen in de eurozone wellicht lagere salarissen en pensioenen kennen. In elk
geval in Spanje, waar ik woon, zouden veel mensen erg blij zijn met een salaris
van 1.000 euro. De werkloosheid is hier even hoog als in Griekenland en ook
hebben sommige gezinnen in Spanje helemaal geen inkomen meer of krijgen ze
hooguit een 'bijstand' van 400 euro per maand.

Maar wat heb je aan dit soort getallen als je niet weet wat een brood kost, wat
een gemiddelde huur is, hoe hoog de energierekening is, wat je voor een
ziektekostenverzekering betaalt, hoe hoog de belastingdruk is en, niet te
vergeten, hoeveel er zwart kan worden bijverdiend.

Verderop komt een man aan het woord die een salaris heeft van 700 euro per
maand. Daar kan ik wat mee. Want misschien is die man arm, maar hij kan daarmee
naar eigen zeggen wel zijn gezin onderhouden.

Om met een Nederlands (bruto) minimumloon van 1.507 euro een gezin te
onderhouden, lijkt mij eerlijk gezegd ook een hele klus. En een alleenstaande
gepensioneerde krijgt in Nederland 1.113 euro AOW. Bruto. Daartegen afgezet
lijkt mij die 970 euro pensioen in Griekenland geen drama.

Angeline van den Berg, Cazorla (Spanje)




VIEW ORIGINAL PAGE:

GRAPHIC: Oude mensen in het stadje Drama in Griekenland.
Foto Io Cooman

LANGUAGE: DUTCH; NEDERLANDS"
164107564,2015-07-08T00:00:00,City kan de grap niet inzien van net echte onthoofdingsvideo,4,De Volkskrant,,VAN ONZE CORRESPONDENT PATRICK VAN IJZENDOORN,,Ten Eerste; Blz. 4,,421,,"In de Britse zakenwereld wemelt het van de headhunters, mensen die in opdracht
van een onderneming zoeken naar de beste topfunctionarissen. Zes werknemers van
de bank HSBC hebben de term een nieuwe betekenis gegeven door tijdens een
personeelsdag een onthoofdingsvideo à la Islamitische Staat te ensceneren en op
internet te zetten.



De bank, die de laatste jaren al zoveel imagoschade heeft geleden, zag de lol er
niet van in en heeft de zes meteen ontslagen.

De video-opname werd gemaakt tijdens een personeelsuitje op een kartingcircuit
in Birmingham. Zes werknemers van het filiaal in Engelands tweede stad hadden
een alternatieve manier van teambuilding bedachte: een nepexecutie.

Vijf van hen trokken zwarte kleren aan, compleet met bivakmutsen, en stelden
zich op achter een collega die in een oranje pak voorovergebogen op zijn knieën
zat. Een kleerhanger deed dienst als kapmes.

Er hing een melige stemming, anders dan de grimmige perfectie van IS. Ze lachten
en een van hen riep Allahu akbar. Trots zetten de makers - allen van Aziatische
komaf - het eindproduct op Instagram, om het snel weer weg te halen toen bleek
dat de grap slecht was gevallen.

Een kijker had de 'propagandavideo' reeds naar The Sun gestuurd, die er dinsdag
de voorpagina voor reserveerde. De timing was bepaald ongelukkig omdat Engeland
de terreuraanslagen van 7 juli 2005 herdacht.

In een poging de schade te beperken twitterde de persafdeling van HSBC dat de
bank 'ongepast gedrag niet accepteert' en dat de zes zich niet meer hoeven te
vertonen.

Deze affaire komt de bank beroerd uit. Hoewel de Hongkong and Shanghai Banking
Corporation de bankencrisis zonder overheidssteun overleefde, is de onderneming
veel in het nieuws gekomen wegens schandalen: van bankiers die rijke klanten
helpen bij het via Zwitserland ontwijken van belastingen en verkopers van
verzekeringen die trouwe klanten hebben belazerd tot het oogluikend toestaan van
witwassen van drugswinsten. Voor dat laatste kreeg HSBC in de Verenigde Staten
een miljardenboete.

De meeste van die wanpraktijken vonden plaats onder auspiciën van de aimabele
topman Stephen Green, die de City inmiddels heeft verlaten en zijn oude
betrekking van priester weer heeft opgepakt. De plaatselijke bank voor de
wereld, zoals het bedrijf zichzelf noemt, wil zich weer gaan richten op de
Aziatische markt en overweegt het hoofdkantoor van Londen naar Hongkong te
verplaatsen. Bij een grote reorganisatie kregen achtduizend Britse werknemers
onlangs een ontslagbrief.




VIEW ORIGINAL PAGE:

LANGUAGE: DUTCH; NEDERLANDS"
164107565,2015-07-07T00:00:00,Bevolking zucht onder dadendrang Liberia,4,De Volkskrant,,DOOR WIM BOSSEMA,,Economie; Blz. 27,,1000,,"Mondialisering


Volgens minister Ploumen kunnen Nederlandse bedrijven in Liberia hun slag slaan.
Maar in het land bestaat veel scepsis. De bevolking is al vaker mooie dingen
beloofd.

Of de ontdekking van een nieuw geval van ebola in Liberia roet in het eten gaat
gooien is nog ongewis, maar Liberia wil dolgraag de draad weer oppakken. Onlangs
werd het land ebola-vrij verklaard. Minister Ploumen (Buitenlandse handel) is
deze week een paar dagen in Liberia en de andere ebolalanden (Sierra Leone en
Guinee) met een handelsmissie. Ze hoopt Nederlandse bedrijven ervan te
overtuigen dat er voor hen kansen liggen.



Plaatselijke organisaties vrezen echter dat conflicten en schendingen van hun
rechten weer van voren af aan beginnen zodra buitenlandse bedrijven hun oude
praktijken oppakken. De Liberiaanse juridische milieuorganisatie Green Advocates
verzamelde de klachten en zorgen van tientallen plaatselijke gemeenschappen en
organisaties.

De Nederlandse Stichting Onderzoek Multinationale Ondernemingen (SOMO)
waarschuwt de Nederlandse ondernemers dat de situatie lang niet zo rooskleurig
is als de minister voorstelt. De aanname dat economische groei na verloop van
tijd de armoede en ongelijkheid zal doen afnemen is misleidend, vindt SOMO.

De Indiase ijzermultinational ArcelorMittal wordt opgevoerd als de toetssteen
voor het optimisme dat Ploumen en de Liberiaanse president Ellen Johnson Sirleaf
delen. Begin 2014 waren er bij de mijnen gewelddadige conflicten en er was veel
protest in het gebied waar het mijnbouwbedrijf wegen en spoorwegen voor het
vervoer naar de kust, de havenstad Buchanan, aan het opknappen was. Omwonenden
klaagden dat de beloofde compensatie voor land-onteigeningen was uitgebleven. De
banen voor jongeren uit de streek hielden ook niet over. Er was vervuiling van
het grondwater geconstateerd door gebruik van chemicaliën bij het werk aan de
spoorweg.

Dat tekent het dilemma waarvoor de Liberiaanse regering staat. Het land snakt
naar hervatting van het normale leven, zeker ook in de economie, zei de minister
van Handel en Industrie, Axel Addy, eind vorig jaar al tegen de Volkskrant. De
economische groei begon net goed op gang te komen, zei hij, en toen gingen
kabinetsvergaderingen vanaf begin 2014 alleen nog over 'ebola, ebola, ebola'.

Het bezoek van Ploumen laat volgens Addy zien dat Liberia desondanks een
zinvolle bestemming is voor investeringen'. Het zou vooral gebaat zijn bij
bilaterale hulp van Nederland voor projecten als het uitbaggeren van waterwegen,
meent Addy.

Maar al ruim voor de ebola-epidemie leidde de snelle ontwikkeling van allerlei
economische sectoren tot conflicten. Volgens het onderzoek van Green Advocates
stopte de democratische regering van Johnson Sirleaf wel allerlei sociale en
milieutechnische voorwaarden in de contracten, maar in de praktijk kwam daar
niet veel van terecht. De opleiding van plaatselijk personeel bijvoorbeeld bleef
achter bij de verwachtingen. De regering zou niet al te moeilijk durven doen om
de zo gewenste investeerders niet af te schrikken.

Op deze manier heeft de plaatselijke bevolking weinig of niets aan de komst van
de bedrijven, volgens de Green Advocates, en ook de nationale overheid
profiteert veel te weinig. In feite worden de grondstoffen simpelweg het land
uitgehaald.

SOMO en Green Advocates waarschuwen dat die situatie heviger is dan voorheen
omdat de overheid nog meer haast heeft bij het herstel van het economische
systeem. Dat is zeer gevaarlijk, menen de organisaties: ruzies over landkwesties
vormden de voedingsbodem voor de verschrikkelijke burgeroorlogen, die pas in
2003 tot een einde kwamen. Zij hadden een etnisch en regionaal karakter maar
werden gevoed door multinationale bedrijven - vooral in hout, palmolie, rubber
(Firestone) en ijzer.

Liberia was al een proeftuin voor een ontwikkelingsmodel gebaseerd op het
aantrekken van buitenlandse investeringen in een 'nieuwe' situatie na de oorlog,
waarbij alles van voren af aan moest worden opgebouwd. Na de ebola-epidemie
geldt dat nog sterker. Volgens SOMO heeft Liberia onder de democratische
regering 16 miljard dollar (14,5 miljard euro) aan buitenlandse investeringen
aangetrokken. De regering heeft ruwweg de helft van het landoppervlak aangemerkt
voor concessies aan bedrijven. Zij moeten bijdragen aan de aanleg van wegen,
gezondheidszorg, onderwijs en werkgelegenheid.

De praktijk is grimmiger. Volgens SOMO wordt veel van het land dat in concessie
wordt gegeven al gebruikt door de plaatselijke bevolking. Die verliest
landbouwgronden voor de verbouw van voedsel- en handelsgewassen. Graven en
heilige plekken voor voorouderverering en ontmoetingsplaatsen van geheime
genootschappen zijn geschonden. Zo is er een vijandige sfeer ontstaan.

Dat bedreigt het ontwikkelingsmodel en ondermijnt het gezag van de regering. Zij
weet zich niet goed raad met de tegenslag en keert zich tegen kritische
burgergroepen, waaronder Green Advocates. De politie houdt hen in de gaten en
president Johnson Sirleaf heeft hen in het openbaar verweten de vooruitgang
tegen te werken.

ArcelorMittal wil 1,5 miljard dollar investeren in de gewesten Nimba, Bong en
Grand Bassa. Over bijna alle onderdelen ontstonden conflicten. De bouw van een
bezinkingsinstallatie en een dam in een rivier leidden tot protesten van
zelfstandigen die delfstoffen in de rivierbedding zoeken: het water was
gestegen. Omwonenden voelen zich in hun oude manier van overleven bedreigd,
terwijl nieuwe mogelijkheden voor werk en inkomen uitblijven.

Door de uitbraak van de ebola-epidemie werd dit gevoel versterkt. Op alle
vlakken werden de werkzaamheden teruggeschroefd. Het staalbedrijf, en meer nog
allerlei toeleveringsbedrijven en de bewakingsfirma ontsloegen personeel. Nu die
periode achter de rug lijkt, kunnen er weer werknemers uit de buurt worden
aangenomen. Maar eerst moet het vertrouwen tussen de multinational en de
bevolking worden hersteld.

Waar ArcelorMittal kwam, ontstonden conflicten. Het vertrouwen is weg




VIEW ORIGINAL PAGE:

GRAPHIC: Een ijzerertsmijn van staalconcern ArcelorMittal in de Liberiaanse stad
Yekepa.

LANGUAGE: DUTCH; NEDERLANDS"
164107566,2015-07-07T00:00:00,Afgestudeerde Katerina van 27 is weer kind in een Grieks gezin,4,De Volkskrant,,ANA VAN ES,,Ten Eerste; Blz. 8,,584,,"Griekse crisis


Geen wonder dat onder jonge Grieken veel nee-stemmers zitten: de
jeugdwerkloosheid is groot. Drama zit vol teruggekeerde jongeren.

Mijn tolk, Katerina Kiriakou (27), is te laat. Excuses, familieperikelen. Haar
moeder voelde zich niet lekker. Als dochter kon Katerina haar niet zomaar
achterlaten.

Het is omschakelen voor Katerina, een vlotte jonge vrouw met een universitaire
opleiding, die vloeiend Engels spreekt en ook een mondje Duits. Na jaren op
zichzelf gewoond te hebben, bivakkeert ze al acht maanden weer noodgedwongen bij
haar ouders in Drama.



'Ik ben een voorbeeld van mijn generatie', zegt ze. Drama zit vol volwassenen
van rond de dertig, een universitaire bul (of twee) op zak, veel gereisd, klaar
om de wereld te bestormen - maar in plaats daarvan verbijten ze zich in deze
slaperige provinciestad, op de bank bij hun ouders.

Want in Griekenland is geen werk, en al helemaal niet als je pas afgestudeerd
bent. Geen wonder dat jongvolwassenen onder de 'nee-stemmers' goed
vertegenwoordigd waren.

'Als je hier solliciteert is het bij wijze van spreken: 'Drie masters? Sorry,
maar dan ben je onvoldoende gekwalificeerd', zegt Katerina.

Ooit dacht ze dat het haar wel zou lukken: ze heeft immers een mooi diploma in
Grieks aan de universiteit van Thessaloniki, de grote stad bijna 200 kilometer
ten westen van Drama. Een Europese beurs gaf haar de kans om een semester te
verblijven aan de Universiteit van Amsterdam.

Amsterdam! Wat een mooie stad is dat. 'Al dat groen, al die parken. Je hebt dat
niet in Drama, niet in Thessaloniki en niet in Athene.' Drama heeft weliswaar de
heilige bronnen van Sint Barbara - een bruisend beekje met bomen in het centrum
- maar de stad eromheen is heet, stoffig en kaal.

Dit was in Amsterdam niet leuk: wanneer mensen doorkregen dat Katerina uit
Griekenland komt, reageerden ze vaak afwerend. Zo van: wat heb jij als Griekse
te zoeken aan een Nederlandse universiteit?

'Het is racistisch', zegt ze. 'Als je zegt dat je Grieks bent, dan schudden ze
van nee. Ze vragen: wat kom je doen? Er is een stereotype: Grieken zijn lui.
Keer op keer moet je weer bewijzen dat je niet lui bent. We worden in Europa
behandeld als Albaniërs. Albaniërs hebben bij ons de lage baantjes en worden in
Griekenland gediscrimineerd.'

De Griekse trots die nu breed uitgedragen wordt door de regering-Tsipras, dat is
dus ook een verweer tegen het gevoel in Europa burgers te zijn van de tweede
rang.

Al maanden zit Katerina nu thuis. Families zoals de hare zijn exemplarisch voor
Drama: vader is drie jaar geleden werkloos geraakt, haar moeder moet nu in haar
eentje het gezinsinkomen bij elkaar schrapen, als ambtenaar bij personeelszaken.
Niet precies een vetpot.

'Het pensioen van onze opa's en oma's is belangrijk geworden. Vanwege dat
pensioen moet de hele familie bij elkaar blijven.'

Veel leeftijdsgenoten zitten in dezelfde situatie, dat scheelt. 'Mensen gaan
hier nu pas op hun 35ste het huis uit.'

De Griekse overheid propageert dat jongeren langer moeten doorstuderen. 'Dat
moet het probleem verhullen: er is geen werk', verzucht Katerina. Maar ja, een
andere keuze heeft ze niet. Dus volgt ze toch maar cursussen aan een Canadese
universiteit, via 'e-learning', om haar kansen te vergroten.

Ondertussen is ze als 27-jarige vrouw weer kind in een Grieks gezin. Haar moeder
zou graag zien dat ze 'wat vaker thuis is'.


Notities uit Drama

Ana van Es beschrijft hoe de Griekse crisis ingrijpt in het leven van
provincieplaats Drama




VIEW ORIGINAL PAGE:

GRAPHIC: Katerina Kiriakou (27), zit weer thuis bij haar ouders: 'Ik ben een
voorbeeld van mijn generatie.'
Foto Io Cooman

LANGUAGE: DUTCH; NEDERLANDS"
164107567,2015-07-06T00:00:00,Barcelona damt toeristenstroom in,4,De Volkskrant,,VAN ONZE CORRESPONDENT STEVEN ADOLF,,Ten Eerste; Blz. 2,,380,,"Een luxehotel in de Agbar-toren van Barcelona - de 145 meter hoge wolkenkrabber
van architect Jean Nouvel - is voorlopig van de baan. De Hyattketen heeft te
horen gekregen dat zij, net als 29 andere hotels, voorlopig naar haar
hotellicentie kan fluiten. De nieuwe burgemeester Ada Colau van het door de
straatprotestpartij gesteunde Podemos maakt daarmee ernst van haar
verkiezingsbelofte om voorlopig een rem te zetten op de verdere groei van het
toerisme in de Catalaanse hoofdstad.



Met het opschorten van de hotellicentie aan de Agbar-toren had de nieuwe
burgemeester geen beter symbool kunnen kiezen. Voor haar aanhang geldt de toren
bij uitstek als een uitwas van de massale toestroom van toeristen in de stad,
met alle overlast van dien. Colau heeft aangekondigd eerst een debat te willen
over het toekomstige toerisme in Barcelona. Dat moet binnen een jaar
plaatsvinden. 'We willen eerst een momentopname van de situatie maken', aldus
Colau.

Niet helemaal toevallig viel de aankondiging van het hotelmoratorium samen met
het eerste buurtprotest van deze zomer tegen de toeristenoverlast. Daarbij werd
in de oude binnenstad geprotesteerd tegen de dronken en luidruchtige toeristen.
Ook bestaat er vrees voor stijgende huizenprijzen als gevolg van de
toeristeninvasie. Vorig jaar was Barcelona al het toneel van zulke
buurtprotesten. Vooral in de volksbuurt Barceloneta, populair bij Airbnb en
andere thuisverhuursites, trokken buurtbewoners boos de straat op om met
spandoeken en spreekkoren aandacht te vragen voor hun bezwaren.

Tegenstanders van Colau - een voormalig actievoerster en oprichtster van een
platform tegen huisuitzettingen - reageerden ontzet op de maatregel. Vanuit de
conservatief nationalistische regioregering van Catalonië werd de burgemeester
bij monde van de regiominister van Economische Zaken beschuldigd van
'autoritaire tics'.

In de hotelsector zelf is de woede er niet minder om. Volgens vertegenwoordigers
van de grote hotelketens moet de burgemeester eerst maar eens de illegale
verhuur van appartementen in de stad aanpakken. Juist de verhuur via internet
van privéwoningen zou de meeste overlast veroorzaken in woonbuurten. Volgens de
reguliere hotels is die praktijk bovendien een vorm van oneerlijke concurrentie.




VIEW ORIGINAL PAGE:

LANGUAGE: DUTCH; NEDERLANDS"
164107568,2015-07-06T00:00:00,'Tsipras heeft niets bereikt',4,De Volkskrant,,DOOR SARAH VENEMA FOTO'S NIKOLA ZOLIN,,Ten Eerste,,1029,,"Alexandros Vasileiou (28) stemde NEE Giota Giannataki (34) stemde NEE Yorgos
Manolakis (61) stemde JA Mary Christakopoulou (59) stemde JA

Bijna 58 procent van de Griekse kiezers stemde zondag voor het referendum. Twee
nee- en twee ja-stemmers verklaren hun stem.

Grieks referendum

'Nee tegen extra belastingen'

Wat hoop je met jouw nee-stem te bereiken?

'Ik ben speciaal teruggevlogen uit Engeland om nee te stemmen. Het is een
principekwestie. Ik zeg nee tegen extra bezuinigingen en belastingen. Mijn beste
vriend verdient 900 euro en dat is hier een salaris waar je blij mee moet zijn.
Anderen verdienen 600. Daar wil Schaüble 500 van maken. Het zou kunnen dat we na
een nee uit de euro gaan. Ik zou dat niet erg vinden. We kunnen dan stoppen met
uitvoeren wat het buitenland van ons vraagt en nuttige dingen gaan produceren.
Nu produceren we te weinig en als we produceren is het niet zinnig. We gooien
onze sinaasappelen weg om de prijs te kunnen verhogen. Misschien raken we
geïsoleerd en kunnen we geen iPhones kopen, maar we kunnen echt wel een paar
jaar zonder iPhone.'

Wat vrees je dat er gebeurt als de ja-stem wint?

'We zullen meer bezuinigingen krijgen, meer armoede, meer zelfmoord, meer
personen die bij hun ouders blijven wonen en meer personen die naar het
buitenland vertrekken. Zelf ben ik drie jaar geleden al gegaan.'

Vasileiou heeft zijn master elektronische bouwkunde in Manchester gevolgd en
werkt daar nu. 'Van een salaris van 900 euro kun je geen huis kopen of gezin
beginnen', zegt hij. 'In Engeland zijn er meer kansen voor jonge mensen. Toch
zou ik liever teruggaan naar Griekenland. Ik mis het. Het eten, de cultuur. De
manier waarop de Engelsen zich vermaken bevalt me niet. Het is heel erg gericht
op drank en drugs. Maar je verdient er in ieder geval meer dan 500 euro per
maand.'

Wat hoop je te bereiken met je ja-stem?

'Stabiliteit. Ik stem tegen de drachme en voor de euro. Meer bezuinigen is beter
dan de drachme. We weten niet wat er met de drachme gebeurt. Juist dat is de
reden waarom ik ja stem.'

Er moet veel gebeuren in Griekenland, zegt Manolakis. 'Minder mensen moeten voor
de overheid werken en de mensen die er blijven werken, moeten ook echt gaan
werken. Nu werkt alleen de private sector hard.'

Zelf zag hij zijn inkomen dalen. Hoeveel hij verdient, wil hij niet zeggen. De
dokter stemde op Syriza, maar is teleurgesteld. 'Hij had veel beloofd, maar
heeft niks bereikt. Kijk waar we nu zijn beland. De gepensioneerden staan in de
rij, terwijl Syriza ze juist zou beschermen.'

Wat vrees je dat er gebeurt als de nee-stem wint?

'Syriza zal ons uit de euro drijven. Ik ben erg in de war. We horen ineens dat
we 30 procent van ons spaargoed kunnen verliezen. Ik was er niet vroeg genoeg
bij om het van de bank te kunnen halen.

'In vijf maanden tijd heeft Tsipras zijn ware gezicht laten zien. Hij zei dat
hij voor de euro was, maar hij heeft gelogen. Hij wil ons een communistisch
bewind opleggen. Ik heb nog nooit op een communist gestemd en kan dit niet
accepteren. Het zijn goede acteurs, net als de politici voor hem.

'Maar Griekenland hoort bij Europa en ik hoop dat Europa ons niet laat gaan.
Amerika zal ook ingrijpen. Anders loopt het allemaal heel slecht af.'

'Ik weet niet of ik het juiste doe'

Wat hoop je met jouw nee-stem te bereiken?

'Ik hoop niets specifieks. Ik ben voor nee omdat de maatregelen die Europa
voorstelt heel erg hard zijn. Ik wil ze niet accepteren. Maar eigenlijk weet ik
niet zeker of ik het juiste doe. Ik weet niet wat er gebeurt als nee wint. Er is
geen plan. Misschien gaan we terug naar de drachme, misschien niet. Dat zou heel
zwaar zijn, maar nu slaapt een deel van de Grieken onder de brug.'

Giannataki is haar school aan het afmaken, zodat ze binnenkort naar de
universiteit kan. Toen ze van haar werkloze man scheidde, is ze samen met haar
16-jarige zoontje bij haar moeder ingetrokken. Ze leven samen van een pensioen
van 700 euro per maand. 'Gelukkig kunnen we met weinig geld overleven. We hebben
het nog best goed.'

Wat vrees je dat er gebeurt als de ja-stem wint?

'Als ja wint, moeten we de maatregelen uit Europa accepteren. Dan wordt het
leven hier zwaarder en zwaarder. We krijgen hogere belastingen en lagere
salarissen. De zoon van mijn zoon zal nog moeten betalen. Het is de keuze zonder
waardigheid omdat we zullen moeten doen wat anderen ons dicteren. Oké, wij
hebben een schuld, maar wat dacht je van Duitsland na de Tweede Wereldoorlog?
Die hebben ons nog steeds niet terugbetaald. Ik ben eerlijk gezegd geen grote
fan van Tsipras. Hij is een communist en als je naar de geschiedenis van Rusland
kijkt, zie je dat communisme niet het meest aantrekkelijke systeem is. Maar
kapitalisme is ook zwaar.'

'Ik wil in Europa blijven'

Wat hoop je met jouw ja-stem te bereiken?

'Ik hoop dat Tsipras de ballen heeft om op te stappen. Ik wil in Europa blijven
en ik geloof dat de meerderheid van de Grieken dat wil. Daar zitten
verplichtingen aan vast. We hebben geld geleend en dat moeten we terug betalen.
Europa is heel hard voor ons geweest, maar dat komt doordat ze ons zat waren. Ik
snap dat wel.'

Christakopoulou heeft in haar leven nog bijna nooit gestemd. 'Nu doe ik het wel
omdat het om de toekomst van mijn land gaat', zegt ze. 'Wonderen bestaan niet.
Het gaat pijn doen, maar we moeten ons land hervormen. Minder ambtenaren, meer
werk.'

Wat vrees je dat er gebeurt als de nee-stem wint?

'Niemand weet wat er dan gebeurt. Tsipras heeft een heel ander beeld van de
maatschappij.'

Christakopoulou zit voor een klein bazaartje in Athene. Ze heeft net vier
schilderijtjes gekocht om de winkel van haar vriend te ondersteunen. 'Het zijn
schilderijtjes die iemand anders heeft moeten verkopen', zucht ze. 'Dat doet
pijn. Ik heb zelf ook pijn. Ik ben reisleidster en zou nu in China moeten
zitten, maar de reis ging niet door.

'Ik heb al vijf maanden niet gewerkt. Mijn spaargeld is op. Ik betaal voor mijn
vader en mijn werkloze zoon. Mijn andere zoon studeert in Kiev en kan vanwege de
kapitaalcontrole niet eens terugvliegen. Dat geloof je toch niet? Ik weet niet
hoe, maar ik zal betalen voor onze schuld. Dat is de Griekse waardigheid.'




VIEW ORIGINAL PAGE: ,

LANGUAGE: DUTCH; NEDERLANDS"
164107569,2015-07-04T00:00:00,Topcongres! (Fopcongres),4,De Volkskrant,,RICHARD DE BOER,,Sir Edmund,,2726,,"Reportage: malafide wetenschappelijke conferenties


Wetenschappers moeten zich profileren, en daar spelen oplichters handig op in.
Welkom in de wonderlijke wereld van de nepconferenties en dubieuze publicaties.

In een koffiecorner van het NH Hotel in Naarden staan twee promovendi van de
Universiteit van Manitoba met bedremmelde gezichten aan een tafeltje. Ze hebben
elk zojuist hun onderzoek gepresenteerd op de tweedaagse conferentie van de
World Academy of Science, Engineering and Technology (WASET). Maar dit was niet
de bijeenkomst waarvoor ze uit Canada waren overgevlogen, bekennen ze enigszins
beschaamd. Zij kwam voor een internationale conferentie over werktuigbouwkunde,
hij voor een conferentie over numerieke stromingsmechanica. In een sober
congreszaaltje blijken ze samen met chemisch technologen uit Maleisië, biologen
uit Kazachstan en muziekpedagogen uit Servië in één en dezelfde
hutspotconferentie te zijn beland.



In de pauze tussen twee sessies maakt een Chinese ruimtevaarttechnoloog in z'n
beste Engels duidelijk dat hij geen enkele vakgenoot heeft getroffen. De sfeer
blijft niettemin rustig en beleefd op de conferentie, waar zich een babylonische
spraakverwarring voltrekt tussen onderzoekers uit totaal verschillende
disciplines en werelddelen. Een enkeling uit zijn grieven in lichte ironie.
'Goed', verzucht een Bengaalse hoogleraar chemie wanneer er geen reacties uit de
zaal komen op zijn presentatie, 'ik snap dat het moeilijk is om een vraag te
stellen als je een kunsthistoricus bent.'

De twee aanwezige organisatoren, een dertiger met een paardenstaart en een
oudere man in spijkerbroek, bemoeien zich niet met het rommelig verlopende
programma. In de ruimte naast het congreszaaltje zitten ze continu aan een
registratietafeltje. De oudere man stelt zich voor als James Nelson, een
Amerikaanse professor van de New Mexico State University. Nelson zegt al vijf,
zes jaar actief te zijn bij WASET omdat het 'zo'n leuke club' is. 'Het is vooral
bedoeld als podium voor wetenschappers uit ontwikkelingslanden', legt hij uit.
'Zij zijn namelijk niet zo gewend aan de westerse stijl van conferenties.'

In de regel zijn internationale conferenties voor wetenschappers het uitgelezen
moment om hun aanzien en netwerk in het eigen vakgebied te kunnen vergroten. Een
optreden op een toonaangevende conferentie is als een rite de passage voor wie
een wetenschappelijke carrière ambieert, maar de selectiecriteria zijn vaak
streng en competitief.

Hoe anders is dat bij WASET, die in elk denkbaar vakgebied wereldwijd duizenden
wetenschappelijke conferenties verkoopt. De website van WASET, die oogt als een
vakantiewinkel voor stedentrips, scoort hoog in de Google-zoekresultaten door de
ontelbare conferentietitels. Die staan tot maar liefst eind 2027 vooruit gepland
en blijken vaak gekaapt van bestaande conferenties. Zo heeft WASET sinds vorig
jaar een conferentie over weblogs en social media op zijn website prijken met de
naam ICWSM, die is gekopieerd van een toonaangevende jaarlijkse
wereldconferentie voor onderzoekers van sociale media.

Het voornaamste criterium voor deelname lijkt niet de kwaliteit te zijn van het
wetenschappelijk artikel dat deelnemers insturen, maar het conferentiebedrag van
350 à 500 dollar dat naar een bankrekening in Dubai verdwijnt. Van iedere auteur
wordt gevraagd om de auteursrechten geheel over te dragen, waarna het artikel
verschijnt in WASET's eigen openaccessdatabase, de International Science Index.


De duizenden conferenties blijken telkens uit te monden in een allegaartje van
presentaties, steevast in kale congreszaaltjes van hotels. De bijeenkomst in het
zaaltje in het Naardense NH Hotel bestaat uit 111 conferenties, die elk apart
worden aangeprezen op de website van WASET.

Een jonge promovendus van het Franse onderzoeksinstituut INRA, die zich voor de
International Conference on Artificial Neural Networks (ICANN) had ingeschreven,
kan zijn woede niet inhouden aan het registratietafeltje. Hij heeft pas net de
dringende waarschuwing voor WASET-conferenties gevonden op de website van de
organisator van de echte ICANN-conferentie. De promovendus eist dat zijn
wetenschappelijk artikel ter plekke wordt ingetrokken, maar pas na lang en hard
aandringen verwijdert de dertiger met de paardenstaart op zijn laptop de paper
van de website van WASET.

Maar niet iedereen voelt zich bedrogen. 'Ik vind dat WASET echt voordelen
heeft', zegt een Letse technisch onderzoeker die een bliksempresentatie gaf en
nog even een sigaretje rookt op het buitenterras van het hotel. 'Je studies
worden vrijwel meteen gepubliceerd en de conferenties zijn altijd op mooie
plekken', zegt hij wijzend naar de paardenweide waar het terras uitzicht op
heeft. 'Laat ik eerlijk zijn, ik kom hier ook om iets van Nederland te zien. Ik
ben gisteren in de Keukenhof geweest en ga straks naar Amsterdam.'

Nergens op de website geeft WASET iets prijs over de organisatiestructuur. Wie
deelneemt aan een conferentie, heeft altijd mailcontact met een anoniem 'WASET
Team'. Op herhaaldelijke vragen van deze krant wordt niet gereageerd. Ook de
twee organisatoren van de conferentie in het NH Hotel zeggen niet te weten wie
hun leidinggevenden zijn.

'WASET is een heel grote organisatie', zegt de dertiger met de paardenstaart.
'Het is een complex systeem met allemaal professoren over de hele wereld.' WASET
zou haar hoofdkantoor in Dubai hebben, maar hij weet geen namen van de staf te
noemen. Hij kan al evenmin zijn eigen contactgegevens vinden en zegt dat zijn
laptop vastloopt.

Voor Tansu Küçüköncü lijdt het geen twijfel dat WASET wordt gerund door ervaren
oplichters. Küçüköncü, een voormalige universiteitsdocent die als klokkenluider
misstanden in de Turkse wetenschap aan het licht bracht, kent de organisatoren
persoonlijk. Op de universiteit Onsekiz Mart in het Turkse Çanakkale was hij een
collega van het grote brein achter WASET, Cemal Ardil, een voormalige
natuurkundeleraar die jarenlang een valse doctorstitel opvoerde. De dertiger met
de paardenstaart die in Naarden en op talloze andere WASET-bijeenkomsten wordt
gesignaleerd, is onmiskenbaar diens zoon Bora Ardil. 'Het is een
familiebedrijf', stelt Küçüköncü. 'Ze hebben een paar handlangers, maar houden
de zaak verder in eigen hand.'

Cemal Ardil begon aan zijn universiteit Onsekiz Mart in 2003 zijn eerste
nepconferenties te organiseren met zijn afdelingshoofd Servet Senyücel. De kunst
had hij afgekeken van Grieken die al langer internationale conferenties van
bedenkelijke kwaliteit organiseren. Maar na ingrijpen van de Turkse
wetenschapsraad TÜBITAK, werd Ardil in februari 2004 wegens fraude ontslagen.
Niettemin zette hij zijn activiteiten voort onder de naam World Enformatika
Society, en toen rond 2006 ook deze bijeenkomsten in kwade reuk kwamen te staan
werd de naam veranderd in WASET.

Sinds zoon Bora en dochter Ebru Ardil het werk van hun vader geleidelijk hebben
overgenomen, heeft het familiebedrijf een enorme vaart gekregen. Werden er in
2007 twaalf conferenties georganiseerd, inmiddels vinden er jaarlijks ruim
honderd WASET-bijeenkomsten plaats, steevast in hotels, van Oslo tot Bali en van
San Francisco tot Tokio. Met een deelnemeraantal dat per keer schommelt tussen
de 50 en 150, moet de familie Ardil volgens een ruwe schatting jaarlijks
tenminste 2,5 miljoen euro aan inkomsten kunnen opstrijken.

WASET is slechts een van de vele spelers in de wonderlijke wereld van
nepconferenties en bedenkelijke publicatiepodia. De mogelijkheden van internet
en open access, de publicatiedruk en de opkomst van ontwikkelingslanden als
China, India, Brazilië en Iran in de wetenschap vormen de ideale voedingsbodem
voor malafide exploitanten.

Zij spelen handig in op zowel de hoge publicatiedruk bij academische
instellingen als het probleem van onderzoekers uit ontwikkelingslanden om voet
aan grond te krijgen bij gevestigde vaktijdschriften. Bij conferenties wordt
verdiend aan de deelnamekosten, bij tijdschriften aan het open access-model
waarbij de auteur een bedrag betaalt voor publicatie van zijn artikel.

Jeffrey Beall, bibliothecaris van de University of Colorado Denver, houdt een
zwarte lijst bij van malafide uitgevers. Hij schat dat een op de vijf
openaccessartikelen verschijnt bij dit type uitbaters, die volgens hem zeker een
kwart van alle openaccesstitels in handen hebben. Het werkelijke cijfer ligt
waarschijnlijk hoger, denkt Beall. 'Nieuwe gevallen worden mij bijna dagelijks
gemeld.'

Lars Bjørnshauge, directeur van Directory of Open Access Journals (DOAJ), een
database die als kwaliteitskeurmerk voor openaccesstijdschriften fungeert,
betwijfelt of het probleem echt groeit zoals Beall beweert. 'Ik schat dat 3 tot
5 procent van alle openaccessartikelen bij twijfelachtige uitgevers verschijnt.
Maar die zullen niet veel gelezen worden, omdat die uitgevers doorgaans niet
zijn opgenomen in wetenschappelijke zoekindexen als Web of Science of Scopus',
zegt Bjørnshauge.

Toch valt op dat onderzoekers van vrijwel alle Nederlandse universiteiten een
podium vinden bij partijen met een dubieuze trackrecord. Zo vindt aardig wat
medisch-wetenschappelijk onderzoek zijn weg naar OMICS Group, een Indiase
conferentieorganisator en openaccessuitgever die er bekend om staat
wetenschappers te lokken met hardnekkige spammailingen en misleidende
voorstellingen. Namen van wetenschappers prijken zonder dat ze het weten op de
website van OMICS als medewerker van een van de 356 tijdschrifttitels. OMICS
pretendeert ook samen te werken met prestigieuze instellingen die niets met het
Indiase bedrijf hebben uit te staan.

De Utrechtse hoogleraar Gert Storm sprak vorig jaar op een OMICS-conferentie in
een hotel in Las Vegas, die groots werd aangekondigd maar uit slechts een
handjevol deelnemers bleek te bestaan. 'Dit congres zou ik niet nog eens
uitkiezen', oordeelt Storm, die op de koop toe door OMICS ten onrechte als
mede-organisator wordt vermeld. 'Het is duidelijk een commerciële partij waar
wetenschap niet op de eerste plaats staat. Het draait gewoon om geld verdienen.'


Srinubabu Gedela, de 33-jarige eigenaar van OMICS die zichzelf op zijn website
afschildert als topwetenschapper en filantroop, bestrijdt dat namen van
wetenschappers zonder hun toestemming publicitair worden ingezet. Over de
aanhoudende klachten van gedupeerde wetenschappers zegt hij dat OMICS 'zijn
uiterste best' doet om fouten terug te brengen.

Scientific Research Publishing (SCIRP) is een andere dubieuze uitgever waar
Nederlandse onderzoeksinstellingen publiceren. Opgericht in 2008 door Huaibei
Zhou, een universiteitsdecaan uit de Chinese miljoenenstad Wuhan, heeft SCIRP
zich inmiddels uitgebreid van vier tot 318 tijdschrifttitels. Vorig jaar
verschenen er ruim elfduizend artikelen volgens de uitgever, die verder weigert
inzicht te verschaffen in zijn financiële cijfers.

SCIRP staat geregistreerd in Delaware, een Amerikaanse staat die
brievenbusadressen biedt aan bedrijven die het niet zo nauw nemen met
transparant ondernemen. SCIRP neemt het daarnaast ook niet zo nauw met
publicatie-ethiek en wetenschappelijke integriteit, zo blijkt uit een aantal
voorvallen.

Zo stapte bij Advances in Anthropology in mei 2013 de redactie op, omdat zij
werd gepasseerd door de uitgever. 'Het waren de assistenten in China die de
belangrijke beslissingen namen en artikelen doordrukten, niet wij', stelt de
Amerikaanse antropoloog Fatimah Jackson, de voormalige hoofdredacteur van
Advances in Anthropology. 'Onze reputatie en expertise werden gebruikt om
legitimiteit te geven aan een tijdschrift waar we weinig inbreng in hadden en
zeker geen controle over.' Het openaccessmodel fungeert hier volgens Jackson als
'een gemakkelijke dumpplek voor ongefundeerde en zeer twijfelachtige bijdragen'.


Dieter Scholz, een Hamburgse docent vliegtuigbouwkunde die optreedt als adviseur
en woordvoerder van SCIRP, zegt dat de uitgever grotere transparantie nastreeft,
omdat zij gebrand is op het halen van het DOAJ-keurmerk voor
openaccesstijdschriften. 'Wij evalueren elke externe beschuldiging die waar dan
ook op internet wordt gemaakt en publiceren daar openlijk over', aldus Scholz.
Maar nog niet ingetrokken is een opmerkelijk artikel in het tijdschrift American
Journal of Industrial and Business Management, waarin twee Indiase auteurs de
managementprincipes van een prehistorische beschaving op planeet Mars
beschrijven. Een Nederlandse econoom die als redacteur zijdelings betrokken was
bij het tijdschrift, reageert onthutst wanneer hij wordt geconfronteerd met het
artikel. 'Zo'n artikel is natuurlijk onaanvaardbaar', zegt de econoom, die
anoniem wenst te blijven. In 2011 ging hij in op een uitnodiging om toe te
treden tot de redactie, maar dit vormt voor hem aanleiding om op te stappen.

Wetenschappers die bedrogen uitkomen bij een dubieus tijdschrift of op een
nepconferentie, hangen dat niet aan de grote klok, uit schaamte en angst voor
reputatieschade. 'Ik wil geen beerput opentrekken', bekent een
communicatiedocent uit een Golfstaat, die een WASET-conferentie op het
Maleisische eiland Penang bezocht. Ze weet van collega's die ook aan een
WASET-conferentie hebben deelgenomen, maar heeft het er nooit met ze over gehad.
'Geen enkele ijdele academicus wil te horen krijgen dat-ie aan een waardeloos
forum heeft deelgenomen. Dan kun je je kansen op een carrière verspelen.'

'Ik heb vooral medelijden met de jonge promovendi', zegt de Zweedse
energie-econoom Mats Nilsson, die zich door WASET naar Berlijn liet lokken. 'Een
oude academicus als ik die wordt gefopt, daar lach je over met een biertje
erbij. Maar de helft van het publiek bestaat uit jonge onervaren promovendi,
vaak uit ontwikkelingslanden, en ik gok dat ze niet over al te veel geld
beschikken.'

De eerstvolgende WASET-conferentie in Nederland vindt in augustus plaats. Het
Naardense NH Hotel bevestigt dat Ebru Ardil dan wederom een congreszaaltje heeft
gereserveerd.

HOE ZWART IS DE ZWARTE LIJST?

Bibliothecaris Jeffrey Beall van de University of Colorado Denver houdt sinds
2010 een zwarte lijst bij van 'potentiële, mogelijke of waarschijnlijke
openaccess-roofuitgevers'. De teller van Beall's List staat op 819 uitgevers en
daarnaast 690 zelfstandige tijdschrifttitels.

Critici wijzen erop dat Beall's lijst te breed en ongedifferentieerd is en niet
gebaseerd op rechtstreekse contacten met de uitgevers. Zo prijkte Hindawi
Publishing enige tijd op de lijst, maar Beall beoordeelde deze grote uitgever
naderhand als grensgeval.

Critici maken er ook bezwaar tegen dat Beall zijn pijlen uitsluitend richt op
openaccesstijdschriften, die vrije toegang bieden tot wetenschappelijke
artikelen, terwijl ook klassieke dure vaktijdschriften niet immuun zijn voor
frauduleuze artikelen. Zo moesten de grote uitgevers Springer en IEEE in
februari 2014 meer dan 120 onzinartikelen verwijderen die eerder in hun
conferentiebundels waren verschenen. Die artikelen bleken lukraak te zijn
gegenereerd met SCIgen, software die studenten van het Amerikaanse MIT
ontwikkelden om de kwaliteitstoetsing van tijdschriften te testen.

HOE WIT IS DE WITTE LIJST?

De Directory of Open Access Journals (DOAJ) geldt als de witte lijst van
openaccesstijdschriften, die gratis te lezen zijn door iedereen. Als reactie op
het onderzoek van Science-journalist John Bohannon in oktober 2013, die met het
aanbieden van neponderzoeken bij een aantal openaccesstijdschriften de haperende
kwaliteitstoetsing van artikelen blootlegde, verwijderde DOAJ 114 tijdschriften
uit zijn lijst en scherpte de criteria aan voor toelating.

Maar op de witte lijst van DOAJ staan nog titels waarover misstanden worden
gemeld. In mei werden van de medische vakbladen Frontiers in Médicine en
Frontiers in Cardiovascular Médicine tientallen redactieleden op straat gezet,
nadat zij zich hadden beklaagd over redactionele inmengingen door de Zwitserse
uitgever.

DOAJ-directeur Lars Bjørnshauge laat weten dat DOAJ uitgevers in de gaten houdt
die herhaaldelijk in de fout gaan. 'Sommige uitgevers zijn zeer moeilijk te
motiveren om echte verbeteringen door te voeren. We verwijderen vrijwel
dagelijks tijdschriften uit onze index wanneer we problemen aantreffen.'

Steevast is het een allegaartje van presentaties in een kaal zaaltje van een
hotel

Wie bij een nepconferentie is uitgekomen, hangt dat niet aan de grote klok




VIEW ORIGINAL PAGE: , , , ,

GRAPHIC: Illustratie Aart-Jan Venema
Illustratie Aart-Jan Venema
Illustratie Aart-Jan Venema
Illustratie Aart-Jan Venema

LANGUAGE: DUTCH; NEDERLANDS"
164107570,2015-07-04T00:00:00,"Niet slecht, gewoon arm",4,De Volkskrant,,ANA VAN ES,,Vonk,,1711,,"Leven in Griekenland - Niemand weet wat hij moet stemmen

Een inkomen van 1.000 euro in de maand is er normaal, een pensioen van 970 euro
heet zeer goed. Drama, een provinciestad in het noorden van Griekenland, is het
hart van de crisis. 'De laatste jaren is alles moeilijk.'

Het leven in Drama is ook nog licht. Bij een hotel aan de rand van de stad
stappen tientallen mannen uit in voetbaltenue. Ze zijn net te veel op jaren,
sommigen iets te bourgondisch van postuur ook.

De mannen op noppenschoenen, bal onder de arm, zijn advocaten afkomstig uit heel
Griekenland.

Ook zij hebben het moeilijk, zoals iedereen hier. Hun kantoren draaien slecht.
Ze moeten knokken om hun laatste cliënten te behouden. Of het na zondag nog zin
heeft om facturen in te dienen, weet niemand.

Maar juist nu nemen ze even een week vrij, want in Drama was deze week de 31ste
editie van het Nationaal Voetbalkampioenschap Griekse Balie. 'Het is voor ons
niet goed om hier nu te zijn', erkent jurist Parnagrotis Keramidas. Maar kom hem
niet aan met het idee dat Grieken lui zijn. Welnee, ze werken hard voor hun
geld. Maar voor spel moet ook ruimte zijn, ook nu. 'Voetbal is heel belangrijk.
Je leert nieuwe vakgenoten kennen en ook een nieuwe stad, zoals nu Drama.'

Provinciestad

Drama is een Griekse provinciestad metcirca 45 duizend inwoners in het uiterste
noorden van het land. Het is ver weg van alles dat voor ons de Griekse crisis is
gaan verbeelden: de politiek in Athene, demonstraties, camerabeelden en
onderhandelingen die stuklopen.

Nee, Drama is niet op de wereld gericht. De bewegwijzering in het oude centrum
is zelfs bijna uitsluitend in het Grieks, als was het om buitenstaanders af te
schrikken. Welke blik op het Griekse theater krijg je vanuit Drama? Wat merken
bewoners van de economische crisis, hoe tekent het hun stad?

Hier is het hoogste gebouw niet de monumentale Byzantijnse kerk met zijn twee
torens, circa duizend jaar oud, maar de steenfabriek. Die stamt uit de tijd,
niet zo lang geleden, dat in Drama alles goed ging. Die fabriek is allang
gesloten, maar de schoorstenen blijven een blikvanger langs de zuidrand van de
stad. Rood uitgeslagen van de roest torenen ze boven de weg uit, als aandenken
aan een welvaart die er tegenwoordig niet meer is.

De buitengrenzen van Europa zijn in Drama bijna tastbaar. 'Bulgarije', staat er
midden in de stad - een van de weinige Engelstalige richtingaanwijzers. De
grensovergang is hier maar 50 kilometer vandaan, slechts een uurtje rijden over
wegen vol scheuren. Turkije ligt een paar uur verderop.

Zondag staan de inwoners van Drama voor een onmogelijke keuze. Ze moeten kiezen
hoe ze verder willen met Europa. Of misschien wel of ze verder willen met
Europa. En dat terwijl ze de afgelopen eeuwen zo hard hebben gevochten om erbij
te mogen horen.

Deze week zijn bij de herdenkings-monumenten weer kransen gelegd, zoals elk jaar
begin juli. De bevrijding van Bulgarije op 1 juli 1913 is hier springlevende
geschiedenis, net als de daaraan voorafgaande overwinning op de Ottomanen (1912)
na meer dan vijfhonderd jaar Turkse overheersing.

Beledig een inwoner van Drama tot op het bot en zeg dat hij een Bulgaar is, een
Turk of - het allerergste - een Macedoniër uit Skopje. Maar wat moeten ze
zondag? Niemand die het weet. Want wat betekent een ja of een nee nu echt?

In Drama zijn ze Europa ook gaan haten. Toen de Europese Unie in 2007 buurland
Bulgarije toeliet, trok de goedkope industrie over de grens. De werkloosheid is
hier sindsdien al hoger dan gemiddeld, de eurocrisis heeft die niet minder
gemaakt. Een inkomen onder de 1.000 euro is in Drama anno 2015 normaal, een
pensioen van 970 euro heet op de vlooienmarkt 'zeer goed'. Zo bekeken is dit het
hart van de Griekse crisis.

Maar Drama is voor alles een gewone Griekse stad. Het straatbeeld is rommelig,
de Grieks-Orthodoxe kerk overal. De geschiedenis gaat ver terug: in de oudheid
werd de Dionysos, de god van de wijn, hier vereerd. De inwoners zijn hem niet
vergeten: de wijngaarden om de stad zijn ongeveer het enige dat hier floreert.

'Wat moet je bij de fabriek? Daar mag je niet komen.' Het is een stad met trots,
die snel gekrenkt is. Blijf even staan bij de verlaten steenfabriek, dat icoon
van economisch verval, en er komt al een woedende Griek op je afgerend. Drama
heeft zoveel meer. Er is een jaarlijks filmfestival, een muziekschool met
uitvoeringen. Vanavond wordt de 102-jarige overwinning op de Bulgaren gevierd.
Niet meer naar die steenfabriek! Ga liever naar de heilige bronnen van Sint
Barbara, midden in de stad, dan zie je hoe mooi Drama is.

Steenfabriek

Bij de bronnen van Sint Barbara zit rond het middaguur een groepje werkloze
mannen aan het bier. Hoe is het zo gekomen? Toch maar even terug naar de
verlaten steenfabriek. 'Deze stad bloeide', zegt Koumpaki Kalliopi (55), een
vrouw met een bril en een strenge blik, die al ruim twintig jaar het tankstation
pal er tegenover beheert.

Tot medio jaren negentig ging het Drama voor de wind. 'Iedereen werkte toen,
iedereen had geld.' Er waren winkels, bedrijven, fabrieken - de kalksteenfabriek
hier tegenover was zelfs de grootste van de regio. 'Die sloot zes of zeven jaar
geleden. De laatste jaren is alles moeilijk.'

Lastig te zeggen hoe het komt. 'Je hebt in Griekenland een geldstroom boven de
tafel en onder de tafel', zegt ze. 'Die onder de tafel is hier het
belangrijkst.' De overheid, wil ze maar zeggen, is nogal corrupt. Na 2007 wisten
de Bulgaren de nog resterende industrie in te pikken.

Ze adviseert haar kinderen, een zoon en dochter van in de twintig: ga hier weg,
jullie toekomst ligt in Europa. 'In Griekenland is voor jullie geen toekomst
meer, geen werk.' Maar zij blijven liever in Drama.

De pinautomaten in Drama knipperen weliswaar vervaarlijk, maar er komt
vooralsnog gewoon geld uit. Een vader tilt zijn dochtertje op, zij mag de code
intoetsen. Het openingsscherm waarschuwt: Grieken kunnen maar 60 euro opnemen.

Maar 60 euro, dat is hier eigenlijk best veel geld. Dus gaan de inwoners na het
geld pinnen gezellig koffie drinken. De terrassen zitten vol.

Voor de zuilen van de Griekse Nationale Bank staan bewakers, om toezicht te
houden op de stroom klanten die niet bij de rest van hun geld kunnen. De
boekwinkel er tegenover verkoopt een Griekse roman die misschien duiding brengt:
de klassieker Zorba de Griek, van Nikos Kazantzakis. Kijk, toont de verkoopster,
wat een prachtige uitgave, in bruin leer.

Zorba is een Griekse mijnwerker die zijn ziel laat spreken. Is hij ongelukkig,
dan praat hij het niet uit, maar gaat 'briesend dansen' op het strand. Is er een
economische crisis, dan gaat hij niet aan het werk, maar raakt in vervoering
over de vondst van een mooie steen. Hij dringt aan bij zijn vriend, een bedaagde
intellectueel, dat hij ook 'uit de gerieflijke schulp van verstand en gewoonte'
moet springen. Maar hoe die dat ook probeert, de 'afgemeten, kille menselijke
stem van de rede' blijft hem tot de orde roepen.

Is Europa de kille rede, terwijl Griekenland briesend wil dansen op het strand?

Trots land

Jullie begrijpen ons niet, legt Katerina Karamandis (56) op een terras uit. 'Wij
zijn een trots land. Dat komt door onze geschiedenis, onze democratie.' Die
brutale Nederlandse krullenkop die je steeds op televisie zit, die Dijsselbloem,
kan zeggen wat hij wil, maar zometeen zal de democratie spreken: zij gaat nee
stemmen op het referendum.

Een nee-stem, dat betekent volgens mensen als Dijsselbloem: Griekenland uit de
euro. Maar let nu even op: dat betekent het natuurlijk helemaal niet!

Want dit is Griekenland. En dat wordt internationaal lang niet altijd begrepen:
dit referendum is Griekse politiek, volgens Griekse logica, alleen deze keer
buiten Athene. 'Een nee-stem betekent dus: Griekenland in de Europese Unie, met
de euro, maar met een beter leven voor ons Grieken.'

Dus dat referendum, dat is een schijnmanoeuvre, een tactische truc?

'Precies!', zegt ze.

Ze is vervroegd met pensioen, wegens gezondheidsklachten. Wees voorzichtig met
hoe je dat opschrijft, want vervroegd pensioen, ze weet hoe er in Europa over
Grieken wordt gedacht.

'Wij werken lange dagen voor weinig geld', zegt haar zoon Akès. Hij was twee
jaar werkloos en heeft toen met vrienden een café opgericht, het enige hippe in
de stad. De zaak lijkt goed te gaan; het terras zit vol. Maar nu is het elf uur
's ochtends, en Akès zit zelf met zijn moeder in de zon koffie te drinken.

Naast een pinautomaat waar rond het middaguur een dubbele rij staat, bevindt
zich de broodjeszaak waar Aggelos Ampartzidis (30) ongeveer 700 euro in de maand
verdient. Hij is er blij mee, want dit is veel geld in Drama. Hij kan er een
appartement van huren, zijn vrouw en zoontje van onderhouden. 'Dit is een arm
stadje. Er is geen werk. Sommige mensen leven van 400 euro in de maand.'

Hij weet ook: in andere Europese landen verdienen mensen zomaar 2.000 euro in de
maand. Dat is daar een normaal salaris. Hij lacht schamper om de suggestie dat
Grieken trots zijn. Trots, kijk nou toch om je heen, naar de afgebladderde
gebouwen. Dit is de werkelijkheid, een andere is er niet. 'In Europa denken ze
dat wij slecht zijn, maar we zijn gewoon arm.'

Vlooienmarkt

Op de vlooienmarkt van Drama vliegen poloshirts, goedkope beha's en babykleren
over de tafels. '2 euro, dames!' Vroeger had zo'n markt iets onbetamelijks, maar
het is goedkoop, dus is het taboe eraf.

'We kopen minder in gewone winkels omdat dat te duur is', zegt Nansi Karatza
(19), studente techniek. Met een vriendin graait ze tussen kleurige lingerie.
Haar vader, een stratenmaker, is al jaren werkloos. Dit valt op: iedereen is
hier zonder werk, of heeft familie die dat is.

Ach, dat referendum - wat je stemt, maakt weinig uit, zegt marktkoopman Giorgos
Anagnostou boven een kraam met poloshirts voor 3 euro. 'Zelfs als Griekenland
nee stemt, betekent dat niks. Niet wij hebben het geld en bepalen wat er
gebeurt, maar de Europese Unie.'

Een vrouw loopt langs de polokraam, vangt zijn woorden op en verwoordt de grote
angst van de bevolking van Drama: straks opnieuw over de rand van Europa worden
geduwd. 'Wij willen geen Turkije worden, of zigeuners.

Je hebt in Griekenland een geldstroom boven de tafel en onder de tafel. Die
onder de tafel is het belangrijkst




VIEW ORIGINAL PAGE: ,

GRAPHIC: Drama, vooral een gewone Griekse stad. Meisjes drinken uit een openbare
kraan.
Foto Io Cooman
Een winkelier kijkt naar een voorbijlopende vrouw. Onder:
Foto Io Cooman
Een gezin op een brommer.
Foto Io Cooman

LANGUAGE: DUTCH; NEDERLANDS"
164107571,2015-07-04T00:00:00,Het gevecht voor 15 dollar per uur,4,De Volkskrant,,DOOR ARIE ELSHOUT,,Economie,,1955,,"Ze hebben vaak twee banen, leven veelal onder de armoedegrens, maar hebben er nu
genoeg van: laagbetaalde werknemers in Amerika zijn bezig aan een revolutie. Ze
eisen een hoger minimumloon. Niet 7,25 dollar, maar 15 dollar. Gaat het ze
lukken?


Ze zijn overal. Ze bellen bij je aan om eten af te leveren. Ze ruimen je tafel
af in het restaurant. Ze maken je meeneemzak met hamburgers en patat klaar. Ze
dweilen de vloer van de wc. Ze vullen de schappen in de winkel. Ze zijn overal,
maar worden nauwelijks gezien. Wie weet dat die jongen aan de deur een toilet en
badkamer met negen anderen moet delen, dat die man met die dweil 83 is, dat die
vrouw in het restaurant niet genoeg geld verdient voor haar huur?



Op een vroege ochtend hebben velen van hen zich verzameld in de Judson-kerk aan
het Washington Square Park in New York. Een historisch moment, zeggen ze zelf.
De stille, anonieme werkers van de stad krijgen deze dag een naam, een gezicht
en een stem.

In een bij de kerk gelegen zaal van een katholiek gemeenschapscentrum worden ze
gehoord door de 'wage board', een speciale looncommissie die is ingesteld door
gouverneur Andrew Cuomo. Zij moet in juli besluiten over een verhoging van het
minimumloon voor de 180 duizend werknemers in de fastfoodindustrie in de staat
New York. Een voor een verschijnen de sprekers aan het kale tafeltje met de
microfoon. Ze vertellen het verhaal van het onzichtbare, onbekende New York.
Niet de meeslepende stad van de musea, de theaters, de hippe buurten, het
uitgaansleven, maar de meedogenloze stad die het uiterste van je vraagt en er
nauwelijks iets voor teruggeeft.

José Suarez, een dertiger en vader van een kind van 2, heeft twee banen. Hij
verlaat het huis om half acht 's ochtends en keert terug om één uur 's nachts
als zijn zoon slaapt. Hij woont in een huis waar hij wc en badkamer met negen
mensen moet delen. Hij pleit, zoals alle aanwezigen, voor verhoging van het
minimumloon tot 15 dollar per uur. Het liefst snel. 'Ik werk alleen maar en
verdien niet genoeg om te kunnen sparen. New York is de rijkste stad van
Amerika. Alles is peperduur. We kunnen niet wachten tot volgend jaar. Mijn zoon
moet vandaag eten.'

José Carillo maakt sinds elf jaar vloeren schoon bij McDonald's. Hij verdient
8,75 dollar per uur en werkt 23 uur per week. Dat is zo'n 800 dollar (720 euro)
per maand. Zijn huur is 354 dollar. Hij wil meer geld om te kunnen sparen, zodat
hij op een dag kan stoppen. 'Ik ben 83 en wil niet moeten werken tot ik sterf.'


Rebecca Cornick is 60 en werkt bij de fastfoodketen Wendy's. Ze verdient daar al
negen jaar lang hetzelfde uurloon: 9 dollar. Herhaaldelijk komt ze geld tekort
voor haar huur. Ze begint te huilen. 'Ik moet jaar na jaar, maand na maand voor
de huurcommissie verschijnen.'

Alle getuigen worden gesteund door 'Fight for $15', de beweging voor verhoging
van het minimumloon tot 15 dollar. Zij werd tweeënhalf jaar geleden geboren in
New York en verspreidde zich snel over het land. In april waren er demonstraties
in 230 steden voor vestigingen van McDonald's, KFC (Kentucky Fried Chicken) en
Wendy's. Aanvankelijk ging het om werknemers in de fastfoodsector, nu gaat het
ook om winkelbedienden, schoonmakers en luchthavenpersoneel.

Ze treden uit de schaduw, verbreken het zwijgen en lijken te worden gehoord.
Winkelketens als Walmart, TJ Maxx en Target kondigden de afgelopen maanden
loonsverhogingen aan voor de laagstbetaalden, net als McDonald's en Facebook.
Het door de landelijke overheid vastgestelde wettelijke minimumloon bedraagt
7,25 dollar (6,50 euro) per uur. Walmart wil dat in februari 2016 al zijn
werknemers ten minste 10 dollar per uur verdienen. Werknemers van
McDonald's-vestigingen die eigendom zijn van het bedrijf zelf, krijgen vanaf
volgend jaar meer dan 10 dollar per uur. Een fulltime werknemer verdient dan 20
duizend dollar (18 duizend euro) per jaar, dat is nog altijd onder de
armoedegrens. Maar er beweegt tenminste iets.

Los Angeles

Het duidelijkst was dat vorige maand in Los Angeles, de op één na grootste
Amerikaan stad. De gemeenteraad besloot het wettelijk minimumloon in de stad de
komende vijf jaar stapsgewijs te verhogen van 9 tot 15 dollar per uur. Veel
steden, zoals San Francisco, Chicago en Seattle, hebben ook voor verhogingen
gestemd of overwegen dat te doen. In 2014 bepaalden de kiezers in Alaska en
South Dakota dat het minimumloon in deze staten omhoog moest. Er lijkt sprake
van een trend. Een loonsverhoging als in Los Angeles is sinds de jaren zestig
niet meer gezien.

Voor New York groeit de druk om te volgen. De staat kent een wettelijk
minimumloon van 8,75 dollar en er zijn weinig plaatsen met een hogere
concentratie aan fastfoodwerknemers. Gouverneur Cuomo is voor een verhoging,
maar het staatsparlement heeft die tot nu toe geblokkeerd. Met de wage board, de
looncommissie, omzeilt hij nu het verzet. Of hij ook voor een uurloon van 15
dollar is, heeft hij nog niet gezegd.

De beweging manifesteert zich op een moment dat de sociale ongelijkheid een
grote kwestie is in de VS. Zij kan een belangrijk onderwerp worden in de
campagne voor de presidentsverkiezingen van 2016. 'Waar velen van jullie
meerdere banen hebben om rond te kunnen komen, zien jullie hoe de 25 rijkste
hedgefundmanagers meer verdienen dan alle Amerikaanse onderwijzers in de eerste
klas van de basisschool bij elkaar. Vaak betalen ze ook nog een lager
belastingtarief', zei Hillary Clinton op haar eerste grote campagnebijeenkomst
op Roosevelt Island in New York.

Lopende band

Het ongenoegen over de groeiende kloof tussen rijk en arm broeit al jaren. Eerst
uitte het zich in het Occupy Wall Street-protest, maar dat was te
ongestructureerd, te zweverig om een blijvertje te zijn. Nu is er Fight for $15
met een concreet doel. Het vindt zelfs weerklank bij sommige topondernemers. In
januari maakte Mark Bertolini, CEO van zorgverzekeraar Aetna, bekend dat het
minimumloon in zijn bedrijf wordt verhoogd tot 16 dollar. Gezegd werd dat dit de
opmerkelijkste, door een ondernemer afgekondigde loonsverhoging is sinds 1914,
toen Henry Ford het loon voor zijn arbeiders aan de lopende band verdubbelde tot
5 dollar per dag.

In een interview met Strategy+Business legde Bertolini uit dat hij was beïnvloed
door de ongelijkheidsdiscussie en Thomas Piketty. Het was niet 'eerlijk' dat
werknemers van een rijk bedrijf moesten worstelen met geldgebrek. 'Ik zag dat
het economisch herstel (na 2008, red.) ongelijk was. Mensen hadden het moeilijk,
maar kapitaal was goedkoop en bedrijven potten al hun geld op en investeerden
niet.' Daar komt bij dat ze vooral kijken naar financieel kapitaal, niet naar
menselijk kapitaal. Bertolini besloot zich te richten op het laatste. Bij
werknemers die ontevreden zijn en het moeilijk hebben, is de productiviteit
laag, het verzuim hoog en het verloop groot. Hoeveel kost het om vervangers in
dienst te nemen; hoeveel tijd vergt het om hen op te leiden?

Uit door Bertolini gelast onderzoek bleek dat dit jaarlijks in totaal 120
miljoen dollar kost. De verhoging van het minimumloon kostte 10,5 miljoen per
jaar. Geld dat zich bovendien zelf zou terugbetalen in de vorm van meer
gemotiveerde en beter presterende werknemers. Het pleit was beslecht. Bij de
aankondiging van de loonsverhoging explodeerde de zaal. 'Ik wist dat mensen blij
zouden zijn. Maar ik was niet voorbereid op de rauwe emotie. Mensen huilden. Ze
zeiden: God zij geprezen. Mijn gebeden zijn verhoord.'

De campagne voor een hoger minimumloon profiteert van een nieuw pressiemiddel:
de sociale media. Veel werknemers aan de onderkant zijn niet georganiseerd in
vakbonden, wisselen vaak van adres en werken op onregelmatige tijden. Maar een
mobiele telefoon is genoeg om bazen aan te klagen en een protestbeweging te
mobiliseren. Grote bedrijven zijn daar gevoelig voor, want bij een goed en
modern 'merk' horen tegenwoordig gelukkige, betrokken werknemers.

Wees niet bang voor het verhogen van het loon, zegt Nick Hanauer, een
durfkapitalist uit Seattle, in de hoorzitting van de looncommissie. Hij noemt
zichzelf rijk. De kloof tussen hem en de niet-rijken is 'het grote vraagstuk van
deze tijd'. Hij bestrijdt dat als de lonen stijgen het aantal banen daalt. 'Per
hoofd van de bevolking heeft San Francisco de hoogste dichtheid aan restaurants
in het land. Tegelijkertijd is het de stad met het hoogste minimumloon in de
horeca: 12,25 dollar per uur. Afgezien van het morele aspect, is het verhogen
van het loon goed voor de economie. Mensen als ik overleven niet als anderen
geen koopkracht hebben. Het is juist goed voor restaurants als lager betaalden
ook eens daarnaartoe kunnen.'

Miljardenomzet

Het geld is er, zegt Fight for $15 in navolging van Bertolini. De
fastfoodindustrie zwemt erin. In 2014 had het 551 miljard dollar aan inkomsten.
Voorspeld wordt dat het in 2018 zal toenemen tot 645 miljard dollar. Denk niet
alleen aan de aandeelhouders, maar ook aan de laagstbetaalden die het alleen
kunnen redden als ze meerdere banen, voedselbonnen en gratis medische hulp
hebben, houdt de actiegroep de ondernemers voor.

Veel restauranthouders verzetten zich. Een conservatieve denktank hield een
peiling onder 924 restaurants in de staat New York die zichzelf afficheren als
fastfoodbedrijven. Van hen zei 86 procent de prijzen te zullen verhogen als
reactie op een verhoging van het minimumloon tot 15 dollar; 83 procent acht het
zeer tot redelijk waarschijnlijk dat ze het mes zetten in personeelsuren en
banen.

Hanauer denkt dat het wel zal meevallen. Economen houden zich op de vlakte. Dat
het minimumloon omhoog gaat naar 15 dollar is nooit eerder voorgekomen, dus is
het effect op werkgelegenheid en koopkracht moeilijk te berekenen. Het
tijdschrift Time citeert een van hen als die zegt: laat het maar gebeuren, neem
de proef op de som.

De uitkomst is belangrijk. Veel mensen vinden laagbetaald werk in de fastfood-
en winkelsector. Sinds het einde van de recessie is de banengroei daar het
sterkst geweest. De vroegere New Yorkse burgemeester Michael Bloomberg wees
altijd op het belang van low-entry jobs. Eenvoudig werk dat iedereen kan doen en
voor immigranten het begin kan zijn van de weg omhoog. Een springplank naar een
betere toekomst. Maar voor Jordany Bueno is het een kooi.

De 24-jarige zoon van Dominicaanse immigranten brengt op de luchthaven LaGuardia
slecht ter been zijnde passagiers in een rolstoel naar de gate of de uitgang.
Hij verdient 1.200 dollar per maand schoon. Hij woont bij zijn moeder. Hij wil
een eigen huis. Kan niet. Hij wil een gezin stichten. Kan niet.

Daarom is hij hier bij de wage board.

Net als al die anderen, die zich voor de gelegenheid in hun goedkope maar beste
kleren hebben gestoken. Netjes en beleefd maar arm. Ze vormen de smeerolie van
de stad. Deze kan niet zonder hen maar vraagt veel en biedt weinig. Ze willen
meer geld, opdat zij hun kind meer kunnen zien, een eigen wc en badkamer hebben,
voor hun pensioen kunnen sparen, niet hun hele leven dag en nacht moeten werken.
Huis-tuin-en-keuken-wensen als eerste vereiste voor een waardig bestaan.

In de Judson-kerk zit Barbara Hopson, een zwarte ex-verpleegster van 74. Zelf
heeft ze niks te klagen, zegt ze. Ze is hier uit solidariteit. 'Tegenwoordig
stikt het van de miljardairs. Maar vele anderen kunnen de huur niet betalen. Ze
vragen niet veel, alleen een fatsoenlijk leven. We zijn een christelijk land.
Hoe kun je mensen dat onthouden?'

Als daar niets aan wordt gedaan, waarschuwt ze, 'dan krijgen we de Franse
Revolutie. Dan gaan ze het halen bij de rijken en het Witte Huis.'

Wees niet bang voor het verhogen van het loon (Nick Hanauer, durfkapitalist uit
Seattle)

7,25 (dollar is het door de landelijke overheid vastgestelde wettelijke
minimumloon)




VIEW ORIGINAL PAGE: ,

GRAPHIC: Demonstratie in Chicago voor een hoger minimumloon.
Foto Scott Olson / Getty / AFP
Nick Hanauer, durfkapitalist uit Seattle

LANGUAGE: DUTCH; NEDERLANDS"
164107572,2015-07-04T00:00:00,"V&D schrapt 400 banen, lonen hoeven niet omlaag",4,De Volkskrant,,VAN ONZE VERSLAGGEVER JARL VAN DER PLOEG,,Ten Eerste; Blz. 14,,442,,"Het baanoffer heeft gewonnen van het loonoffer. De eenzijdige loonsverlaging die
V&D  van zijn personeel eist, is sinds vrijdag van de baan. Maar omdat het
warenhuis nog altijd moet snijden in de personeelskosten worden er nog dit jaar
400 personen ontslagen. 'We hebben goed nieuws en slecht nieuws', vatten de
vakbonden het akkoord vrijdag samen.

Wie er precies wanneer wordt ontslagen, moet de komende weken duidelijk worden,
zegt  V&D . Eerst wordt het plan ter goedkeuring voorgelegd aan de eigen
ondernemingsraad. Wel onderstrepende bonden dat er voor de 400 een zo goed
mogelijk sociaal plan is opgesteld.

Met het akkoord eindigt ook de nog altijd lopende rechtszaak tussen  V&D  en de
vakbonden. Vrijdag is bovendien afgesproken dat alle medewerkers, als bijdrage
aan het herstel van  V&D , eenmalig één vakantiedag inleveren en dat de
seniorenregelingen worden versoberd.

'Om van een overwinning te spreken is te veel van het goede - er worden 400
mensen ontslagen immers - maar het is wel een opluchting', zegt Niels Suijker
van FNV Bondgenoten. Het akkoord lijkt een einde in te luiden aan de
loopgravenoorlog waarin de bonden en de  V&D -directie eind januari verwikkeld
raakten.

De directe aanleiding was de brief die  V&D  stuurde naar de 5.000
personeelsleden met daarin de eis 5,8 procent van het salaris in te leveren en
een hele trits secundaire arbeidsvoorwaarden. Maar het structurele probleem, zo
bleek de afgelopen maanden, speelt al veel langer.

Zo was  V&D  eerder dit jaar letterlijk één handtekening verwijderd van uitstel
van betaling - de opmaat tot een faillissement. Na twintig jaren zonder winst,
een crisis en de toenemende concurrentie van prijsvechters als Action, Zeeman,
bol.com en Zalando is er extra geld nodig om het 127 jaar oude warenhuis door de
zomer heen te loodsen. Dat geld, in totaal 130 miljoen euro, moest bij de banken
vandaan komen, bij de Amerikaanse eigenaar SUN Capital, maar ook bij de
vastgoedbazen én het personeel.

Alle betrokken partijen stemde de afgelopen maanden toe en met het vrijdag
aangekondigde baanoffer bij het personeel kan  V&D  naar verwachting ook de nog
benodigde 10 miljoen euro besparen.

'Het was een moeilijke keuze voor  V&D , dat begrijp ik best wel', zegt Martijn
den Heijer van CNV. 'Kies je voor het inleveren van salaris voor een grote
groep, of het verlies van een baan voor een kleinere groep? Natuurlijk, het is
heel treurig dat er zoveel ontslagen vallen, maar - en dat is echt belangrijk -
er ligt nu wel een goed sociaal plan. Een plan dat er anders misschien nooit was
gekomen.'

Rechtszaak tussen warenhuisketen en bonden van de baan




VIEW ORIGINAL PAGE:

LANGUAGE: DUTCH; NEDERLANDS"
164107573,2015-07-04T00:00:00,"Nog best duur, stemmen aan de andere kant van het land",4,De Volkskrant,,"VAN ONZE VERSLAGGEEFSTER, CARLIJNE VOS",,Ten Eerste; Blz. 5,,644,,"Bij de metrostations van Athene delen activisten van het ja-kamp en het nee-kamp
folders uit. Veel referendumflyers belanden op het trottoir. De Grieken zijn
murw geslagen door de politieke impasse, die deze week diep op het dagelijks
leven heeft ingegrepen en het land heeft verdeeld. Uit een opiniepeiling van
vrijdag blijkt dat het aantal ja-stemmers met 44,8 procent nipt voorligt op de
43,3 procent van de nee-stemmers - wie de meerderheid krijgt wordt bepaald door
de kiezers die nog geen keuze hebben gemaakt.



Maar de peilingen worden door links bekritiseerd: ze zouden onbetrouwbaar zijn
en vooringenomen, omdat ze zijn gepubliceerd in rechtse media. Ze zouden worden
misbruikt om kiezers op andere gedachten te brengen. De lange rij vooraanstaande
politici uit binnen- en buitenland die onomwonden een stemadvies geven voor ja
roept grote ergernis op bij Syriza. Premier Alexis Tsipras klaagde gisteren op
de staatstelevisie over de partijdige verslaggeving door private tv-zenders.

De Grieken hebben nieuwe zorgen aan hun hoofd, zoals de vraag hoe ze in hun
geboortedorp aan de andere kant van Griekenland komen om te stemmen. Reizen is
duur. Als die reis dan ook nog cash moet worden afgerekend, terwijl er een
pinlimiet van 60 euro per dag geldt, is de keuze snel gemaakt: 'Zonde van het
geld.'

Ook worstelen veel Grieken met de vraag waarover het referendum eigenlijk gaat.
De angst dat een nee tot een exit uit de euro leidt, is fors toegenomen sinds de
laatste onderhandelingen met Brussel deze week misliepen. Hoewel Tsipras blijft
bezweren dat hij geen Grexit wenst, maar alleen een sterkere
onderhandelingspositie, is er weinig vertrouwen dat nieuwe onderhandelingen
ineens wel tot een goed einde kunnen worden gebracht.

'Tspiras had de keuze voor een breuk met zijn partij of een breuk tussen het
volk, helaas koos hij voor het laatste', aldus politiek analist Thanos Dokos,
directeur van de Hellenic Foundation for European & Foreign Policy. 'Het
referendum zaait tweedracht en men wordt nog onzekerder over de toekomst. De
kans dat de onderhandelingen na een referendum soepeler gaan verlopen lijkt me
uitgesloten.'

Dokos verwacht dat de banken ook na het referendum op zondag voorlopig dicht
blijven. 'Er moet eerst een akkoord liggen voor de banken veilig open kunnen. In
de tussentijd komt de economie volledig stil te liggen. Er is geen import van
grondstoffen meer, de productie stokt, goederen raken op en toeristen annuleren
hun reizen.'

Toch blijft de steun voor het standvastige verzet van Tsipras tegen nieuwe
bezuinigingen groot. De neerwaartse spiraal waarin de Griekse economie terecht
is gekomen door de pijnlijke bezuinigingen, zou een les moeten zijn voor de
onderhandelaars in Brussel, vinden de Grieken. 'Hoe kunnen we ooit de leningen
terugbetalen als dit land niets meer verdient?', vraagt een vakbondsleider zich
af die uit de grond van zijn hart nee gaat stemmen.

Wat hebben Grieken tot nog toe voor hun kiezen gehad?

* De Griekse economie is sinds 2009 met een kwart gekrompen

* De werkloosheid liep op van 9 procent in 2009 tot 25,6 in 2012.

* Van de jongeren tot 26 jaar zit de helft werkloos thuis

* De salarissen en pensioenen in de publieke sector zijn gemiddeld met 25
procent verlaagd, die in de private sector met 15 procent

* De algehele belastingdruk is met 20 procent verhoogd, vooral door verhoging
van de onroerendgoedbelasting en de btw-tarieven

* Door fiscale maatregelen en forse bezuinigingen is het begrotingstekort
teruggebracht van 15,8 procent in 2009 tot mogelijk 3,5 procent in 2015

* De pensioenleeftijd is verhoogd naar 65 jaar en wordt verder verhoogd naar 67


* Grieken werken, anders dan in de beeldvorming, meer (2.040 uur per jaar, tegen
1.425 in Nederland) en langer (gemiddelde feitelijke pensioenleeftijd: 62) dan
andere Europeanen, blijkt uit cijfers van de OESO




VIEW ORIGINAL PAGE:

LANGUAGE: DUTCH; NEDERLANDS"
164107574,2015-07-03T00:00:00,Film volgens Beekman,4,De Volkskrant,,BOR BEEKMAN,,V Opening; Blz. 5,,544,,"Column


Stelling: De Nederlandse kinderfilm moet ondergronds

Arbeidswet bedreigt Nederlandse kinderfilms! Dat verkondigde Klaas de Jong deze
week. Nu roept de producent van films als Michiel de Ruyter, De scheepsjongens
van Bontekoe en de Kameleon-reeks wel vaker iets. Dat de crewleden op zijn set
blij mogen zijn dat ze überhaupt te eten krijgen bijvoorbeeld. Of, zoals onlangs
tijdens een debatavond, dat hij nog voor het ontbijt zo vijftig van die
zogenaamde artfilms kan verzinnen. Dat laatste was tegen de jonge producenten
van Prins, Gluckauf en Wolf - hij had geen van hun films gezien.



Maar dit betekent niet dat Klaas de Jong altijd ongelijk heeft.

Er ligt een voorstel op het ministerie van Sociale Zaken en Werkgelegenheid om
de regelgeving voor zogenaamde 'kunstkinderen' aan te passen. Het aantal dagen
waarop die mogen werken, zou worden teruggeschroefd: van maximaal 24 dagen tot
hooguit 17 per jaar. Wie zich even verdiept in de totstandkoming van een
speelfilm, kan meteen vertellen dat films als Pietje Bell of Mees Kees onder die
voorwaarden niet kunnen worden gemaakt. Niet legaal, althans.

De Jong had nóg een reden tot klagen, want hij kreeg een boete opgelegd van 20
duizend euro wegens het onrechtmatig tewerkstellen van kindacteurs. Dit op de
set van zijn momenteel in de bioscoop vertoonde productie Apenstreken, nota bene
een historische film over kinderarbeid. De controlerende ambtenaren kwamen
onaangekondigd langs. De overheidsdienst treedt niet naar buiten over
individuele boetes, maar we mogen ervan uitgaan dat de inspectie de acterende
kinderen niet hongerig en uitgedroogd aantrof, vastgebonden aan de regiestoel
van Johan Nijenhuis.

Al is niks ondenkbaar in de filmwereld.

Shirley Temple werd ten tijde van haar eerste studiocontractje in een donkere
kist met een groot ijsblok erin opgesloten, als ze niet voldeed aan de wensen
van haar begeleiders. Dichter bij huis was er Ruud van Hemert, die in zijn
postuum verschenen autobiografie De Bruut uitlegde hoe hij het filmkroost
regisseerde: die kindertranen in Mama is boos! waren gewoon echt. Bij
Apenstreken was de sfeer op de set juist ontspannen, zegt De Jong: het léék niet
eens op werk. De kinderen in kwestie kwamen slechts een dagje figureren, hadden
een prijsvraag gewonnen. De dienstdoende inspecteur legde hem uit dat hier
sprake was van een commerciële omgeving én aansturing van een volwassene - dus
arbeid.

Het kind is een van de weinige erkende wapens van de Nederlandse cinema. Onze
kinderen zijn anders. Ze luisteren minder goed dan die uit Groot-Brittannië,
Frankrijk en Duitsland, zijn uitgesprokener en ondernemender en dat vinden
kijkers in veel landen leuk.

Filmbobo's lobbyen momenteel in stilte bij het ministerie om de verscherpte
regelgeving te versoepelen. Mocht dat niet helpen, dan wordt het tijd voor
schaduwboekhoudingen en geheime draaidagen voor kinderen die stiekem naar de set
worden gebracht in geblindeerde busjes. Dan moet de kinderfilm ondergronds.

+++

Wekelijks neemt Bor Beekman, Robert van Gijssel, Hein Janssen, Rutger Pontzen of
Wieteke van Zeil stelling in de wereld van film, muziek, theater of beeldende
kunst

Shirley Temple werd ten tijde van haar eerste studiocontractje opgesloten in een
donkere kist




VIEW ORIGINAL PAGE:

LANGUAGE: DUTCH; NEDERLANDS"
164107575,2015-07-03T00:00:00,We zien ons eigen racisme niet,4,De Volkskrant,,FEMKE KAULINGFREKS,,Opinie en Debat,,947,,"Onrust Schilderswijk


Wie zich in Nederland beklaagt over uitsluiting wordt te snel als zeurpiet
weggezet.

Rellen in de Schilderswijk: toen Rishi in 2012 door een agent werd doodgeschoten
op station Holland Spoor gebeurde het gelukkig niet. Nu in 2015, nadat Mitch
praktisch gewurgd werd door een vijftal agenten, komt het wel tot confrontaties
en vernielingen in de wijk. Dat is treurig, vooral voor de bewoners die al jaren
vechten tegen stigmatisering en armoede, en nu getroffen worden door de schade.



Het is ook treurig dat de betrokken autoriteiten in de jaren tussen de dood van
Rishi en de dood van Mitch niet voldoende hebben geleerd om dergelijke
escalaties te voorkomen. Na de dood van Rishi wist een actief netwerk van
buurtbewoners en vrienden de rust in de wijk te bewaren. De spanningen tussen
jongeren en de politie is in de tussentijd verder opgelopen en dit keer konden
bewoners een escalatie niet voorkomen. Actieve burgers zouden die taak ook niet
alleen moeten hoeven dragen, maar zouden daarbij geholpen moeten worden door
betrokken politici, agenten en andere representanten van de overheid. Helaas is
het juist de overheid die haar legitimiteit grotendeels heeft verloren bij de
jongeren die nu met stenen gooien in de Haagse straten.

De jongeren die nu het recht in eigen hand nemen, voelen zich niet gehoord, laat
staan gerepresenteerd door de overheid. Ze hebben niet het gevoel dat de politie
er is om hen te beschermen, maar vooral om hen te controleren. Er zijn de
afgelopen jaren voldoende signalen afgegeven dat met name donkere jongens zich
gediscrimineerd voelen door de politie. Er hebben verschillende incidenten
plaatsgevonden van buitensporig politiegeweld, waarbij de betrokken agenten niet
werden veroordeeld. In de zaken die deze jongeren aan het hart gaan, leidt
rechtspraak zelden tot rechtvaardigheid. Ook is vaak genoeg benadrukt dat de
spanningen tussen jongeren en de politie niet op zichzelf staan, maar
gerelateerd zijn aan bredere, meer structurele vormen van ongelijkheid.

De effecten van de crisis zijn het duidelijkst te merken in wijken zoals de
Schilderswijk, waar de armoede en werkloosheid een groot probleem zijn, vooral
onder jongeren met een migrantenachtergrond. Kortom, deze jongeren voelen zich
behandeld als tweederangsburgers.

Toch blijven we in Nederland ontkennen dat er zoiets bestaat als institutioneel
racisme. Activisten die racisme in Nederland aankaarten, worden weggezet als
zeurpieten. Moslims die zich beledigd voelen door islamofobe uitingen worden
herinnerd aan de vrijheid van meningsuiting. Jongeren die klagen over ongelijke
kansen in het onderwijs en op de arbeidsmarkt wordt verteld dat ze beter hun
best moeten doen. Het geheel verzonnen verhaal over de Sharia-driehoek in de
Schilderswijk leidde tot een storm van politieke aandacht en beleidsvoorstellen,
terwijl getuigenverklaringen over politiegeweld in dezelfde wijk nog steeds niet
serieus worden genomen. Geen wonder dat jongeren vaak denken dat er in Nederland
met verschillende maten wordt gemeten. We zijn de afgelopen jaren niet voldoende
in staat gebleken structurele vormen van ongelijkheid en uitsluiting in onze
eigen samenleving onder ogen te zien. Dat is vreemd, want dezelfde mechanismen
herkennen we wel als het fout gaat in andere landen, zoals bij de recente rellen
naar aanleiding van politiegeweld in Amerika.

Het gevoel dat jongeren uit de Schilderswijk niet op waarde worden geschat en
niet serieus worden genomen door representanten van de overheid komt nu als een
boemerang terug. De jongeren die nu betrokken zijn bij de rellen weigeren nog
langer te luisteren naar autoriteiten. De noodlottige dood van Mitch wordt
gezien als het zoveelste bewijs dat de politie de vijand is. De daaropvolgende
officiële reacties hebben het bestaande wantrouwen alleen maar verder
aangewakkerd en het geloof gevoed dat de politie toch altijd de hand boven het
hoofd wordt gehouden. Eerst was er de verklaring van het Openbaar Ministerie
waarin te haastige conclusies werden getrokken. Toen was er de weigering van de
politie bij bureau Heemstraat om met demonstranten in gesprek te gaan.
Vervolgens sprak burgemeester Jozias van Aartsen wel over plunderende vandalen,
maar weigerde hij op de populaire jongerenradiozender FunX te spreken over
politiegeweld.

Precies hetzelfde gebeurde in Parijs in 2005, in London in 2011 en in Ferguson
in 2014. In al deze gevallen ontkenden betrokken autoriteiten de oorzaken voor
de woede en frustraties van rellende jongeren, en in al deze gevallen leidden de
gebrekkige officiële reacties alleen maar tot verdere escalaties. Presentatrice
Shay van FunX eindigde haar interview met Van Aartsen dan ook verstandig door
zelf op te roepen tot kalmte in Den Haag. 'Ik dacht, ik ga het maar doen,
burgemeester', zei ze, 'want ik was een beetje bang dat als ik het u zou laten
doen, dat het verkeerd zou gaan.'

Het vertrouwen tussen jongeren en de overheid in Den Haag is ernstig verstoord
en er zal veel moeten gebeuren om dit vertrouwen te herstellen. In de eerste
plaats moet ervoor worden gezorgd dat er niet nog meer slachtoffers vallen door
toedoen van de politie. Ten tweede moet worden erkend dat het handelen van de
politie vaak wordt beïnvloed door stereotypen en vooroordelen over donkere
jongeren en jongeren met een migrantenachtergrond. Bovendien moet worden erkend
dat deze stereotypen en vooroordelen niet door de politie zijn bedacht, maar een
structurele plek innemen in onze samenleving. Met de kennis van nu kunnen
toekomstige dodelijke tragedies en de daarop volgende rellen hopelijk worden
voorkomen.

Femke Kaulingfreks is politiek filosoof en antropoloog.




VIEW ORIGINAL PAGE:

GRAPHIC: Brandstichting in de Schilderswijk: de voortekenen zijn stelselmatig
miskend.
Foto Freek van den Bergh
FEMKE KAULINGFREKS
x

LANGUAGE: DUTCH; NEDERLANDS"
164107576,2015-07-03T00:00:00,Voor Puerto Rico dreigt 'Prexit' uit dollarzone,4,De Volkskrant,,VAN ONZE VERSLAGGEVER PETER DE WAARD,,Ten Eerste,,449,,"Puerto Rico heet al het Griekenland van de dollarzone te zijn. Het eiland in de
Caribische Zee kampt met een schuld van 72 miljard dollar (65 miljard euro) die
het niet meer kan afbetalen. Daarom wordt al gesproken van een 'Prexit', in
navolging van de Grexit die voor Griekenland dreigt.

Gouverneur Alejandro Padilla noemde de huidige schuld deze week not payable
(onbetaalbaar). 'We zitten in een dodenspiraal.' Alleen is de situatie voor
Puerto Rico nog gecompliceerder dan die van Griekenland. Officieel behoort het
eiland met 3,6 miljoen inwoners tot de VS en zijn de Puerto Ricanen Amerikaanse
staatsburgers. Maar ze doen niet mee aan de verkiezing van de president of
Congresleden. Ze hebben een eigen grondwet en autonoom bestuur en betalen ook
geen federale belastingen. Ze hebben een eigen olympische ploeg, maar zijn geen
lid van het IMF.

Vrijstaat

Het eiland - oostelijk van de Dominicaanse republiek - ziet zichzelf als een
vrijstaat, die de eigen inkomsten en uitgaven regelt. En net als Griekenland
heeft het daarbij ver boven zijn stand geleefd. Bedrijven zijn verplicht
werknemers op Puerto Rico hetzelfde minimumloon van 7,25 dollar per uur te
betalen als in de rest van de VS. Bedrijven zijn daardoor huiverig zich hier te
vestigen en mensen in dienst te nemen, omdat die op andere Caribische eilanden
veel goedkoper zijn. Hierdoor is de werkloosheid hoog.

Ook de belastingmoraal op Puerto Rico is slecht. Veel mensen werken zwart,
terwijl juist veel geld nodig is voor sociale voorzieningen, medische uitgaven
en verbetering van de infrastructuur. Het bestuur heeft vanwege de geldnood
ingrijpende maatregelen moeten nemen, waaronder de rantsoenering van water en
het sluiten van scholen.

Net als Griekenland wil Puerto Rico een schuldsanering. Een deel van de schuld
moet worden kwijtgescholden, terwijl voor het restant een verlengde
afbetalingsperiode met een lagere rente moet komen. Het is de vraag of de
crediteuren - onder wie veel Amerikaanse pensioenfondsen - daarmee willen
instemmen. Zij zijn met een fiscaalvriendelijke regeling verleid schuldpapier
van Puerto Rico te kopen.

Het probleem is dat het land zichzelf niet failliet kan verklaren omdat het geen
autonoom land is, maar zich ook niet net als Amerikaanse staten (Californië) of
steden (Detroit) via een zogenoemde chapter 9-surseanceprocedure kan verschuilen
voor de schuld- eisers.

De regering van president Obama, die de Europese landen aanspoort een regeling
voor Griekenland te treffen, heeft onder druk van de Tea Party (de
rechtervleugel van de Republikeinen) gezegd Puerto Rico niet te zullen redden.

72 (miljard dollar bedraagt de schuld van Puerto Rico)




VIEW ORIGINAL PAGE: ,

LANGUAGE: DUTCH; NEDERLANDS"
164107577,2015-07-03T00:00:00,Met celstraf zou kous voor gedetineerde af moeten zijn,4,De Volkskrant,,SONJA MEIJER E.A.,,Opinie en Debat,,820,,"Betalen voor detentie


Pogingen om de kosten van vervolging en detentie op daders te verhalen, zijn tot
mislukken gedoemd.

'De vervuiler betaalt.' Dat is het motto van twee wetsvoorstellen die beogen te
bewerkstelligen dat de dader van een strafbaar feit meebetaalt aan de kosten van
het strafproces, slachtofferzorg en aan een deel van de kosten van zijn
detentie. De Tweede Kamer heeft inmiddels, met een meerderheid van VVD, PvdA en
PVV, voor de wetsvoorstellen gestemd. Hiermee is de kous - wellicht - nog niet
af. De Eerste Kamer zal namelijk op 7 juli beide voorstellen in behandeling
nemen.



Wat gebeurt er als deze wetsvoorstellen worden aangenomen? Wie wordt veroordeeld
voor diefstal, gaat dan 1.380 euro betalen aan zijn strafproces. Wie wordt
veroordeeld wegens zware mishandeling, betaalt meer, want zwaardere misdrijven
worden door drie rechters berecht: 2.760 euro. Wordt de dief of mishandelaar
veroordeeld tot een gevangenisstraf, dan komt daar nog een extra geldbedrag bij:
16 euro per dag voor de ondergane detentie. Nu zit de helft van de gedetineerden
korter dan een maand in de gevangenis en zij betalen daarmee een nog te overzien
bedrag tot 500 euro. Met een maximum van twee jaar kan deze bijdrage evenwel
oplopen tot ruim 11.000 euro.

De eigen bijdrage is niet bedoeld als een extra straf, maar de betrokkene zal
het wel zo ervaren. Zo bezien, zal élke opgelegde straf of maatregel worden
verzwaard door deze eigen bijdragen. Het klinkt logisch. Wie de wet overtreedt
en daardoor kosten veroorzaakt, moet zelf voor die kosten opdraaien. Het is dan
ook het idee van eigen verantwoordelijkheid dat aan de wetsvoorstellen ten
grondslag ligt. Daarnaast speelt mee dat deze twee voorstellen maar liefst 65
respectievelijk 16 miljoen per jaar aan inkomsten voor de staatskas moeten gaan
opleveren.

Hoe logisch de voorstellen ook mogen lijken, dat zijn zij niet. Laten we niet
vergeten dat de meeste gevangenisbewoners 'have-nots' zijn: laaggeschoold en
veelal werkloos. Bijna driekwart van hen heeft schulden. Een derde heeft bij
aanvang van de detentie een bijstandsuitkering. Hoe gaan zij in vredesnaam de
bijdrage aan strafproces, slachtofferzorg en detentie betalen? Het voorstel is
dat het innen van de kosten al tijdens de detentie aanvangt. Inkomsten uit
arbeid worden onderbroken en eventuele uitkeringen worden (anders velen denken)
tijdens de detentie stopgezet.

Nu kan een gedetineerde in de gevangenis wel betaalde arbeid verrichten, maar
het uurloon (zo'n 76 eurocent per uur) plus de gemaakte uren per week (doorgaans
20 uur) staan in geen verhouding tot de hoogte van de verplichte eigen
bijdragen. Door deze extra bijdragen zullen de schulden verder oplopen. In de
praktijk is de kans groot dat een ontstane schuldenlast niet enkel de
veroordeelde zal treffen, maar ook zijn omgeving, waaronder eventuele partner en
kinderen. Bekend is dat schulden het risico op recidive doen toenemen. Het
wetsvoorstel kan derhalve leiden tot meer recidive, meer slachtoffers en daarmee
tot een toename van de maatschappelijk onveiligheid.

Daarnaast is het twijfelachtig of de voorstellen het beoogde bedrag aan
opbrengsten zullen genereren. In het merendeel van de gevallen zal de inning
problematisch zijn: van een kale kip valt namelijk niet te plukken. Uiteindelijk
zal dit leiden tot een groter beroep van ex-gedetineerden op de bijstand en meer
beroepsprocedures tegen het innen van de eigen bijdragen. De maatschappelijke en
finan- ciële kosten hiervan en een toename van de criminaliteit zullen de
voorgespiegelde opbrengsten tenietdoen.

Beide voorstellen zijn een sterk voorbeeld van symboolpolitiek die niet tot de
gewenste financiële opbrengsten of vermindering van criminaliteit zal leiden. De
betrokkenen (en hun omgeving) worden wel sterk geraakt door deze extra
betalingsverplichtingen. Het gaat daarbij om een reeds sociaal-economisch zwak
deel van de samenleving. Om een dader mee te laten betalen aan zijn eigen proces
en opsluiting, zonder hem daarbij (zoals in andere landen) een redelijk salaris
te laten verdienen om dat te bekostigen, is wat ons betreft een cynische
'oplossing' voor de hoge kosten van rechtspraak en detentie. Een gedegen
strafrechtssysteem heeft nu eenmaal hoge kosten, die de samenleving moet dragen.
De dader betaalt namelijk al door de taakstraf, de geldboete of, in het ultieme
geval, met zijn vrijheid. Hopelijk denkt de Eerste Kamer daar ook zo over.


SONJA MEIJER is docent straf (proces)recht VU Amsterdam.
WOUTER DE ZANGER is als promovendus werkzaam bij het Willem Pompe Instutuut voor
strafrechtwetenschappen van de Universiteit Utrecht.
JACQUES CLAESSEN is docent straf (proces)recht aan Maastricht University.
PAULINE JACOBS is docent straf (proces)recht aan de Universiteit Utrecht.
JANNEMIEKE OUWERKERK is docent straf (proces)recht aan de Universiteit van
Tilburg.

De dader betaalt al met taakstraf, boete of vrijheid




VIEW ORIGINAL PAGE:

LANGUAGE: DUTCH; NEDERLANDS"
164107578,2015-07-03T00:00:00,Niet prettig om van Fransen afhankelijk te zijn,4,De Volkskrant,,MARIJE BALT,,Opinie en Debat,,705,,"Stabilisatiemissie Mali


In Mali zijn de Nederlandse militairen afhankelijk van dezelfde landen die hun
in Srebrenica luchtsteun hebben onthouden. Een drukkende gedachte.

'Twintig jaar na de val van Srebrenica: geheime afspraak grote landen belette
luchtsteun', kopte de Volkskrant (30 juni) boven een interview met voormalig
minister van Defensie Voorhoeve. Journalistiek spitwerk van het VPRO-programma
Argos heeft uitgewezen dat Bill Clinton, John Major en Jacques Chirac al vóór de
fatale zomer van 1995 hadden besloten geen luchtsteun te verlenen aan de
VN-missie Unprofor in Bosnië, waar Nederland met Dutchbat deel van uitmaakte.
Terwijl dat wel was beloofd door de secretaris-generaal van de VN.



Nu staan we voor dezelfde vraag: kunnen we rekenen op onze bondgenoten in de
Veiligheidsraad als we in de problemen komen in een VN-missie? Nederland is
destijds, ondanks trouw bondgenootschap, bewust buitengesloten en dat kwam ons
duur te staan. Bovenstaande vraag is nu weer relevant. Er zijn honderden
Nederlandse militairen gelegerd op een plek die een stuk verder ligt dan de
Balkan, ook vanuit geopolitiek belang gezien: de Sahel. De missie is net weer
door de Veiligheidsraad verlengd, en die wil graag dat Nederland zijn bijdrage
voortzet.

Intussen zijn blauwhelmen in deze missie doelwit geworden, niet alleen in de
woestijn van Noord-Mali, maar nu zelfs in de hoofdstad Bamako, waar men zich
veilig waande. Het uitvoeren van het zeer brede mandaat, dat zich uitstrekt van
bescherming van burgers tot terugkeer van de overheid in heel Mali, wordt zelfs
met 11.510 militairen steeds moeilijker. Het jihadisme verspreidt zich.
Extremisten hebben recentelijk zelfs aanvallen gepleegd in Zuid-Mali. Hun
aanwezigheid daar wijst op een groeiende aanhang onder met name jongeren, die
wellicht een alternatief zoeken voor een werkloos bestaan zonder perspectief, en
die het niet is gelukt om te emigreren. De taak van de Nederlandse militairen is
om over deze en andere groeperingen informatie te vergaren, te begrijpen wie
waarbij hoort. Lastig in een uitzending van maximaal zes maanden. Degenen die
dat het best begrijpen, zijn de Fransen, als oud-kolonisator en grootste
investeerder in het land. Dat bleek uit de plotselinge bevrijding van Sjaak
Rijke door Franse commando's. Voor onze veiligheid zijn we dus afhankelijk van
Frankrijk, dat overigens niet in de VN-missie zit maar in de parallelle missie
Barkhane de jihadisten bevecht. Frankrijk, dat we nog kennen van Srebrenica.

Op 1 juli zou de verlenging van Minusma, de 'stabilisatiemissie' in Mali, worden
besproken in het Nederlandse parlement. Er lag ook politieke druk op die
verlenging: Nederland hoopt in 2017 een zetel in de Veiligheidsraad te
bemachtigen. Met bijdragen aan VN-missies kan Nederland daarvoor steun
verwerven.

Dat de Nederlandse volksvertegenwoordigers meer bedenktijd willen, is logisch.
Er rust tenslotte nogal wat verantwoordelijkheid op hun schouders. En vlak voor
de herdenking van Srebrenica drukt die verantwoordelijkheid zwaar. Srebrenica is
twintig jaar na dato nog hoogst actueel, alleen al vanwege de lopende
rechtszaken tegen de Nederlandse staat en de onthullingen die nog steeds worden
gedaan, zoals door Voorhoeve.

Het drama in Srebrenica staat op zichzelf en kan met geen enkele gebeurtenis
worden vergeleken, zeker niet met Mali, waar geen duidelijke vijand van het type
Milosevic is. Maar de historische parallel is wel duidelijk. Ons lot, daar in de
woestijn, is in handen van dezelfde bondgenoten van de Veiligheidsraad, met dit
keer alleen Frankrijk ter plaatse. De veiligheidssituatie verslechtert snel en
er komen ongetwijfeld nog meer incidenten, ook met Nederlandse militairen.

Ik ben ervan overtuigd dat we de Malinese bevolking moeten blijven helpen, zoals
we al decennialang deden en de bijdrage aan de missie moeten verlengen. Maar er
moeten nog veel vragen worden gesteld en vooral, deals worden gesloten en
garanties afgegeven. Om te voorkomen dat we binnenkort alleen in de kou of,
eerder, verzengende hitte staan.

MARIJE BALT is directeur van SpringFactor research & consultancy. Zij werkt
geregeld in Mali.

Verlenging missie kan rol spelen bij lobby voor zetel in Veiligheidsraad




VIEW ORIGINAL PAGE:

GRAPHIC: MARIJE BALT

LANGUAGE: DUTCH; NEDERLANDS"
164107579,2015-07-03T00:00:00,Dat zal de verzekering toch wel dekken?,4,De Volkskrant,,DOOR FRANK VAN ALPHEN,,Economie; Blz. 27,,834,,"De premies voor inboedel- en opstalverzekeringen verschillen enorm. De
goedkoopste dan maar, of juist die duurdere die meer dekking geeft? Let ook op
het eigen risico.


Sommige inboedelverzekeringen dekken sieraden tot 2.500 euro, terwijl andere
verzekeraars hoogstens 1.000 euro vergoeden. 'Een hoge dekking is alleen
interessant als je ook echt voor meer dan 1.000 euro aan sieraden in huis hebt',
zegt Arjen Pilon van onderzoeksbureau MoneyView. 'Bedenk dat alleen de geleden
schade wordt vergoed.'



MoneyView heeft vorige maand de 55 opstal- en inboedelpolissen vergeleken in
tienduizend bestaande situaties. De premies van vergelijkbare producten in
dezelfde situatie verschillen enorm. De situatie is van belang omdat premies ook
afhankelijk zijn van bijvoorbeeld de plek waar het huis staat. Een
opstalverzekering voor een pandje in het centrum van Utrecht is duurder dan voor
een huis in een vinexwijk. Herbouw van een huis in de binnenstad is nu eenmaal
een kostbare aangelegenheid.

'De premies van de duurste en de goedkoopste opstal- en inboedelverzekering
kunnen een factor vier verschillen', aldus Pilon. 'De duurdere geeft vaak meer
dekking, maar die is niet per se nodig.' Het gaat hier steeds om verzekeringen
met een garantie tegen onderverzekering.

Vergelijkingssite Hoyhoy merkt dat het verschil tussen inboedel en opstal soms
leidt tot verwarring. De inboedelverzekering is voor de losse spullen in de
woning, en soms buitenshuis: voor als een inbreker je camera inpikt of meubelen
beschadigen bij een brand. De opstalverzekering verzekert tegen schade door
bijvoorbeeld brand of storm aan het huis en zaken die zijn vastgemaakt aan de
woning zoals een inbouwkeuken.

'Het komt nog steeds voor dat huurders een opstalverzekering proberen af te
sluiten, terwijl dat alleen nodig is als je huiseigenaar bent', zegt de
woordvoerder van Hoyhoy. Huizenbezitters kunnen het best opstal en inboedel bij
dezelfde verzekeraar onderbrengen. Dan heb je één adres voor al je claims en
geen discussie over welke verzekering van toepassing is.

Beide verzekeringen hebben twee varianten: een extra uitgebreide dekking en een
allriskdekking. De eerste is gewoon een mooie naam voor de standaarddekking. Bij
allrisk is alles gedekt tenzij het is uitgesloten. Zaken als terrorisme,
aardbevingen en nucleaire rampen zijn standaard bij beide polissen uitgesloten.
Neervallende ruimtevaartschepen en meteorieten zijn soms evenmin gedekt. 'Het
echte verschil is dat een allriskpolis ook schade dekt die je zelf - uiteraard
niet opzettelijk - hebt veroorzaakt', zegt Pilon. 'Een kop koffie over een duur
bankstel is dan gedekt.'

Die kleine ongelukjes zijn de afgelopen tijd toegenomen. Pilon: 'Mensen hebben
meer kostbare apparatuur zoals tablets en mobieltjes in huis dan tien jaar
geleden. Als die per ongeluk vallen, kun je de schade claimen bij een
allriskinboedelverzekering.'

De stijging van dit soort ongelukjes heeft geleid tot een hogere schadelast van
de verzekeraars en dus tot iets hogere premies. Lang niet alle verzekeraars
kiezen deze weg. Sommige voeren een eigen risico in van een paar honderd euro om
de premie niet te hoeven verhogen. 'Bij sommige verzekeringen is het niet meer
mogelijk te kiezen voor een eigen risico van nul', aldus Pilon.

In de vergelijking heeft MoneyView hier rekening mee gehouden. 'Verzekeraars
rekenen immers zelf ook een lagere premie bij een hoger eigen risico. Bij een
opstalpolis wordt bijvoorbeeld gemiddeld eens in de tien jaar een claim
ingediend. Dat wil zeggen dat de verzekerde eens in de tien jaar het eigen
risico moet betalen. We tellen 10 procent van dat eigen risico op bij de premie
in de vergelijking met een polis zonder eigen risico.'

De stapsgewijze verhoging van het eigen risico heeft nog een ander effect voor
de verzekeraars. Pilon: 'Ze hoeven minder kleine claims in behandeling te nemen.
Als die claims lager zijn dan het eigen risico, kunnen ze zonder verder
onderzoek worden afgewezen. Dat scheelt verzekeraars veel administratieve
rompslomp.'

Bij de inboedelverzekeringen komen InShared, Klaverblad en De Nederlanden van Nu
bij MoneyView bovendrijven als voordelige aanbieders. Bij opstalpolissen zijn
dat Kroodle, Aon Direct en wederom De Nederlanden van Nu.

Wie op zoek is naar de beste voorwaarden kan voor een opstalverzekering terecht
bij SNS Bank, NN en Huis in één Verzekeringen. Bij polissen met riante
voorwaarden is steeds raadzaam te onderzoeken of je echt zit te wachten op die
extra dekkingen. Zo kennen deze opstalverzekeringen een uitgebreide dekking bij
leegstand en zeer ruime dekkingen bij herstelwerkzaamheden.

De inboedelverzekeringen van Delta Lloyd, Ohra en SNS Bank hebben de beste
voorwaarden. Verschil met andere verzekeraars is dat ze onder meer geen
maximering hanteren voor opruimkosten na gedekte schade. SNS Bank heeft geen
beperkende voorwaarden bij audiovisuele apparatuur en kunst. Als er alleen
kindertekeningen aan de muur hangen, is het de vraag of dat laatste zinvol is.




VIEW ORIGINAL PAGE:

GRAPHIC: Illustratie Peter van Hugten

LANGUAGE: DUTCH; NEDERLANDS"
164107580,2015-07-03T00:00:00,"'Dit is beter dan een festival, toch?'",4,De Volkskrant,,VAN ONZE VERSLAGGEVER MAARTEN ZEEGERS,,Ten Eerste; Blz. 6,,1083,,"Reportage Rellen in de Haagse Schilderswijk


Nacht na nacht staan relschoppers en politie deze week tegenover elkaar in Den
Haag. Achter het geweld schuilt veel meer dan alleen de dood van arrestant Mitch
Henriquez.

Het is half drie in de vroege donderdagochtend. Op het Vaillantplein is het één
grote chaos. Bushokjes zijn gesloopt en de ramen van het Theater De Vaillant
zijn ingeslagen. De inboedel ligt op straat, de grote zwarte pianovleugel
gebroken op zijn rug. De stemming op het plein is opperbest. De politie heeft
zich zojuist teruggetrokken naar het Hobbemaplein en de jongens voelen dat ze
gewonnen hebben. Ze juichen, toeteren en gooien vuurwerk.



'Eh wollah sahbi', roept een jongen tegen wat vrienden. 'Ik had je toch gezegd
dat het de moeite waard was om naar Den Haag te komen. Stelletje ramptoeristen.'
Hij lacht en slaat hen vriendschappelijk op de rug.

Op het plein staan een man of driehonderd. Driekwart daarvan is Marokkaans, de
rest Turks, Surinaams of Antilliaans. Er lopen ook een paar Nederlanders tussen,
die net zo fanatiek stenen gooien.'We pakken ze!'

De groep rent richting Hobbemaplein, waar de politie zich heeft teruggetrokken.
Overal smeulen uitgebrande puinhoopjes. Bij het ING-filiaal gooien ze de ruiten
in en slopen de pinautomaten. Als het alarm af gaat, gooien ze dat ook maar
kapot.

Een Marokkaan die op zijn scooter zit, zegt dat hij hoopt dat dit schouwspel nog
een paar maanden voortduurt. Hij komt niet uit de Schilderswijk, zoals veel van
zijn collega-relschoppers. De wijk is de verzamelplaats van woede, met dank aan
het verleden en Whatsapp. Het politiebureau aan de Heemstraat staat voor de
relschoppers symbool voor politie-onderdrukking. Imago's laten zich moeilijk
bestrijden met geld en aandacht.

'Ze komen uit Voorburg, Leidschendam, weet ik veel, sahbi. Straks komt dit
allemaal op internet en tv. Dus morgen komen er nog veel meer uit het hele land.
Dit is beter dan een festival, ja toch?', zegt de Marokkaan met de scooter.

Een paar uur later zal burgemeester Jozias van Aartsen op een persconferentie
bevestigen dat een groot deel van de relschoppers afkomstig is van buiten de
Schilderswijk en dat het merendeel minderjarig is. Hij maakt die analyse op
basis van de 61 arrestaties die de politie de afgelopen drie nachten heeft
verricht.

'Naar het politiebureau!', klinkt op het Hobbemaplein. Daar keert de groep
ineens om en komt op volle snelheid terugrennen. Ze roepen leuzen tegen Joden.

Op hetzelfde plein staat de Marokkaan met de scooter even later vriendelijk te
kletsen met enkele ME'ers. Even daarvoor stond hij nog in de voorste linie
stenen te gooien. De agent vraagt of de agressie bij de jongens misschien ook
iets met de ramadan te maken heeft. De Marokkaan ziet geen verband. 'Als het
geen ramadan was geweest, was het ook wel gebeurd.'

Toch werkt de ramadan als een katalysator. Overdag liggen de jongeren in bed,
waardoor ze 's nachts extra actief zijn. Als je dan niets te doen hebt, kun je
net zo goed mee gaan rellen.

De werkloosheid onder allochtone jongeren is in deze wijk schrikbarend hoog,
naar schatting 60 procent. Voor het jongste broertje van de man op de scooter
geldt hetzelfde verhaal. Die heeft een hbo-diploma op zak, maar kan al ruim een
jaar geen werk vinden. 'En zo zijn er niet drie of vier, maar honderden' zegt
hij. 'Werk vinden is voor buitenlanders moeilijk. Surinamers lukt het meestal
nog wel, maar voor Marokkanen, Turken en Antillianen is dat echt een probleem.'


Dan draait hij zich om naar een Nederlander in korte broek die met de fiets aan
de hand op een afstandje had meegeluisterd met zijn gesprek met de politie.
'Liep je me nou net uit te dagen, vieze kankerhond', blaft hij.

De Nederlander wiebelt wat onzeker heen en weer. In het bijzijn van de agenten
had hij gezegd dat de relschoppers zelf ook racistische motieven hadden. 'Je
moet gewoon niet zo bijdehand lopen doen, vuile kanker- lijer', dreigt de
Marokkaan. 'Rot op naar je eigen land dan.'

'Dit is mijn land.'

'Nee, vieze kankerjood. Dit hier is ons land. Oprotten naar Scheveningen.'

'Maar ik kom helemaal niet uit Scheveningen.'

'Kom mee om die hoek dan, dan zal ik je nog eens wat laten zien, vieze racist.'


'Ik ben geen racist', bibbert de man.

'Oprotten naar Scheveningen, vieze kankerhond. Dit is onze wijk.'

De man op de scooter heeft de afgelopen drie nachten de tijd van zijn leven
gehad. De vernielingen, die horen er gewoon bij zegt hij. Toch is het slopen
selectief. 'Winkels en portieken worden met rust gelaten', legt hij uit. 'Maar
alles wat van de staat is mag kapot. Bushaltes, het theater, de ING. Gewoon
alles slopen.'

Het is volgens hem de enige manier. 'Praten lost niets op. Ze luisteren toch
niet. Eens een blanke blijft altijd een blanke. We moeten opkomen voor onze
rechten. Anders wordt het hier net een tweede Amerika.'

Achter het geweld schuilt veel meer dan alleen de dood van Mitch Henriquez. Een
totaal gevoel van marginalisatie, uitsluiting, ongelijke behandeling en een veel
dieper gevoel dat allochtonen eigenlijk helemaal niet welkom zijn in Nederland.


Om vier uur wordt het rustig. De relschoppers gaan op huis aan om snel nog wat
te eten voor de zon opkomt, en dan hup naar bed voor een nieuwe dag vasten. Het
is belangrijk om goed uitgerust te zijn voor de volgende avond.

'Morgen weer?', is de vraag aan de man op de scooter

'Ik hoop van wel. Dan slopen we het politiebureau.'


OM belooft harde aanpak van relschoppers

De eerste relschoppers die in de Haagse Schilderswijk zijn opgepakt, komen
vandaag al voor de rechter. Een van hen is een 15-jarige jongen die wordt
verdacht van geweld tegen de politie. In totaal zijn 61 mensen gearresteerd.

Hoofdofficier Kitty Nooy beloofde donderdag de relschoppers hard aan te pakken.
Zo zal het OM de rechter vragen de verdachten 'zo lang mogelijk' in de cel te
houden. Ook wordt snelrecht toegepast. Nooy: 'De tijd van boetes is voorbij.'

Na een derde nacht van rellen, waarbij relschoppers een theater vernielden en
brandstof over agenten gooiden, was de toon van politie en justitie harder.
Premier Rutte noemde de vandalen 'achterlijke gladiolen'.

Een bericht dat in de Schilderswijk een samenscholingsverbod van kracht zou
worden, werd door de gemeente tegengesproken. Burgemeester Van Aartsen zei
donderdag dat hij zo'n verbod overweegt, maar dat de handhaving lastig is.

Alles wat van de staat is mag kapot. Bushaltes, de ING. Gewoon alles slopen
(Marokkaan die per scooter naar de Schilderswijk is gekomen)




VIEW ORIGINAL PAGE:

GRAPHIC: Relschoppers hebben hun woede gekoeld op een ING-filiaal in de Haagse
Schilderswijk.
Foto Marco de Swart / ANP

LANGUAGE: DUTCH; NEDERLANDS"
164107581,2015-07-03T00:00:00,Kwaliteit van de woning wordt bepalend voor huurverhoging,4,De Volkskrant,,VAN ONZE VERSLAGGEVER TJERK GUALTHÉRIE VAN WEEZEL,,Ten Eerste; Blz. 2,,467,,"De huurverhoging die woningcorporaties jaarlijks opleggen, wordt vanaf volgend
jaar sterk afhankelijk van de 'kwaliteit' van de huurwoning. Het inkomen van de
huurders, dat de afgelopen drie jaar bepaalde hoeveel de huur steeg, gaat een
minder grote rol spelen.



In de praktijk betekent dit dat goedkope woningen relatief meer in huurprijs
zullen stijgen dan dure huurwoningen. Dat is althans het voornemen van minister
Stef Blok voor Wonen. In een brief die hij vandaag naar de Tweede Kamer stuurt,
doet hij een voorstel voor een zogenoemde 'huursombenadering'. Bronnen rond het
kabinet bevestigen dat.

In het voorstel mag de som van alle huurinkomsten van een woningcorporatie de
komende jaren maximaal 1 procent bovenop de inflatie stijgen. Wanneer huurders
weinig betalen in verhouding tot de kwaliteit van de woning, kan de huur
maximaal 2,5 procent boven inflatie stijgen. Wie relatief veel betaalt, mag
maximaal met de inflatie omhoog.

In het Woonakkoord dat VVD en PvdA in februari 2013 sloten met ChristenUnie, SGP
en D66 was al afgesproken dat de inkomensafhankelijke huurverhoging in 2015
vervangen zou worden door een huursombenadering. Maar de partijen werden het
afgelopen jaren niet eens over de uitwerking van die afspraak. Daarom mochten
verhuurders afgelopen woensdag voor het derde jaar op rij een verhoging opleggen
op basis van het inkomen van sociale huurders. De armste groep huishoudens, met
een inkomen tot 34 duizend euro, mag 1,5 procent plus de inflatie omhoog en de
groep die meer dan 44 duizend euro verdient maximaal 4 procent plus inflatie.
Voor de tussengroep geldt 2 procent plus inflatie.

Blok wil daar nu dus vanaf. Met zijn voorstel volgt hij grotendeels het 'sociaal
huurakkoord' dat huurdersorganisatie Woonbond en de vereniging van
woningcorporaties Aedes vorige maand sloten. Die organisaties maakten zich
zorgen over de betaalbaarheid van sociale huurwoningen onder de
inkomensafhankelijke huurverhoging. Ze wilden de politiek een voorzet geven om
een gematigde huursombenadering in te voeren.

Maar op twee belangrijke punten wijkt Blok af van de deal tussen huurders en
verhuurders. Ten eerste wil hij de huursombenadering alleen laten gelden voor
woningcorporaties. Particuliere verhuurders van sociale huurwoningen wil hij de
mogelijkheid geven al hun huren met 2,5 procent te verhogen.

De minister wil daarnaast dat huurders met hogere inkomens nog altijd een extra
huurverhoging kunnen krijgen. Hij werkt daarom een plan uit waarbij hun inkomen
eens per vijf jaar wordt gecontroleerd. Wanneer ze meer verdienen dan de
toelatingsgrens voor een sociale huurwoning, nu ruim 38 duizend euro, zouden die
huishoudens alsnog een verhoging van 4 procent plus inflatie opgelegd moeten
kunnen krijgen.

pagina 26 Slechte woning, lagere huur




VIEW ORIGINAL PAGE:

LANGUAGE: DUTCH; NEDERLANDS"
164107582,2015-07-02T00:00:00,Ruth & Alex **,4,De Volkskrant,,BJB,,V Opening; Blz. 11,,163,,"Ook uit:

Drama. Regie: Richard Loncraine. 92 min., in 26 zalen.

Er gebeurt veel, in deze verfilming van Jill Ciments roman Heroic Measures
(2009), maar beklijven doet het niet. De twee gepensioneerde, veertig jaar
getrouwde titelpersonages, plezierig gespeeld door Morgan Freeman en Diane
Keaton, verkopen hun appartement in Manhattan en ontvangen een dag lang
excentrieke/charmante/onuitstaanbare huizenkijkers. Intussen wordt hun hondje
geopereerd, moet het stel zelf op huizenjacht, zijn er snoezige flashbacks naar
vroeger én staat het verkeer vast omdat iemand z'n tankauto op de Williamsburg
Bridge onbeheerd heeft achtergelaten; op tv speculeert men lukraak over
terrorisme. Met vergelijkbare willekeur denkt Ruth & Alex iets te zeggen over
het gejaagde leven in een moderne grote stad. Maar de film laat zich kijken als
Woody Allen-ultralight: te zacht, te braaf, te veel een allegaartje om over de
menselijke conditie echt iets te melden.




VIEW ORIGINAL PAGE:

LANGUAGE: DUTCH; NEDERLANDS"
164107583,2015-07-02T00:00:00,Forse verlaging tandartsrekening,4,De Volkskrant,,VAN ONZE VERSLAGGEVER GERARD REIJN,,Economie; Blz. 31,,416,,"Wie vandaag naar de tandarts gaat voor een implantaat, mag van geluk spreken. De
rekening zal flink meevallen, want implantaten zijn vandaag 19,1 procent
goedkoper dan gisteren. Ook de tarieven voor de gewone tandartsingrepen, zoals
het vullen van gaatjes, zijn flink omlaaggegaan: met 5,1 procent.

De tariefsverlagingen zijn het gevolg van een ingreep van de toezichthouder in
de zorg, de Nederlandse Zorg Autoriteit (NZa). Die bepaalde vorig jaar dat alle
tarieven in de tandartsenij omlaag moesten. Vooral die in de orthodontie, want
daar waren de winsten verreweg het hoogst, aldus NZa.

De ingreep is een laat vervolg op het mislukken van de liberalisering van de
tandartsenij in 2012. Minister Schippers wilde niets liever dan de markt zijn
werk te laten doen: begin 2012 konden de tandartsen zelf hun tarieven bepalen.
Maar die stegen zo snel dat Schippers het besluit nog hetzelfde jaar
terugdraaide. Zij het met tegenzin en onder grote druk van de Tweede Kamer.

Sindsdien bepaalt de NZa weer de tarieven. Aanvankelijk werden de tarieven van
vóór het experiment met liberalisering hersteld, slechts aangepast aan de
inflatie. Pas vorig jaar kwam na onderzoek het besluit dat de tarieven omlaag
moesten.

De ervaringen van de NZa met tariefsverlagingen in de tandartsenij zijn geen
succesverhaal. De orthodontisten (die onder meer de beugels aanmeten) kregen al
twee tariefsverlagingen aan hun broek, van in totaal 32 procent. Maar die hebben
de omzet van de beroepsgroep nauwelijks geraakt: die was zelfs nog 1 procent
gestegen.

De orthodontisten kregen meer klandizie en deden vooral duurdere ingrepen. Naar
eigen zeggen gebeurde dat op verzoek van hun patiënten. Maar de Consumentenbond
publiceerde dit voorjaar een onderzoek met heel andere resultaten. De meeste
patiënten zeiden dat de voorzieningen waren geadviseerd door hun orthodontist.
Orthodontisten zijn verplicht voor hun duurdere ingrepen een offerte te maken,
maar dat bleken ze zelden te doen.

De NZa onderzoekt deze zaak nog. 'We zijn in gesprek met de organisatie van
orthodontisten', zegt een woordvoerder van de NZa. 'Zij zijn ook niet gelukkig
met die uitkomsten.'

Met het verlagen van de 'gewone' tandartstarieven heeft NZa geen ervaring. Voor
veel patiënten is de verlaging van de tarieven van groot belang, want
tandheelkundige zorg zit niet in het basispakket. Kinderen zijn automatisch
verzekerd, maar van de volwassenen heeft 22 procent geen aanvullende verzekering
voor tandartskosten.




VIEW ORIGINAL PAGE:

LANGUAGE: DUTCH; NEDERLANDS"
164107584,2015-07-02T00:00:00,De aanvaller van Sousse kwam niet op koranles,4,De Volkskrant,,VAN ONZE CORRESPONDENTE LEEN VERVAEKE,,Ten Eerste,,1181,,"Reportage Tunesië


De Tunesiër die 38 mensen de dood in joeg in Sousse woonde in een arme streek.
Hebben de bewoners iets gemerkt van radicalisering voordat Seifeddine Rezgui de
weg van het geweld koos?

Hij mag dan een aanslag met 38 doden gepleegd hebben, in zijn geboortestad
Gaafour hoor je geen kwaad woord over Seifeddine Rezgui. Hij was hardwerkend,
integer, respectvol, zeggen zijn buren. Hij was een van de beste studenten van
zijn klas. Hij moet ten prooi gevallen zijn aan doortrapte haatpredikers, die
hem gehersenspoeld moeten hebben. Arme Seifeddine.



Tijdens de ramadan ziet Gaafour, een armoedig stadje op 120 kilometer van Tunis,
eruit als een spookdorp uit een Lucky Luke-verhaal. De straten zijn leeg, de
vele kruidenierswinkeltjes en koffiehuizen zijn gesloten, en de roestige
schommels in de speeltuin wiegen in de wind. De weinige jongeren die Gaafour
niet ontvlucht zijn, op zoek naar een betere toekomst, vervelen zich te pletter.


'Wij zijn hier levende doden', zegt Anouar Melliti (33), een werkloze timmerman
en een buurman van Rezgui. Rond het middaguur zit hij met enkele vrienden buiten
te roken en cola te drinken, wat in de ramadantijd best liberaal is voor een
Tunesische plattelandsgemeente. Sinds twee weken heeft Gaafour ook een gemengd
koffiehuis, waar achter een hegje ook vrouwen en kinderen mogen zitten.

'Er is hier geen werk, er is hier geen geld. De regering is Gaafour vergeten',
zegt Melliti. 'Vroeger waren er nog de mijnen, maar die zijn gesloten. We hebben
een industrieterrein met zeven fabrieken, ook allemaal dicht. Er is hier een
hele generatie die niet werkt. Iedereen is hopeloos. Zelfs mijn vrienden die
studeren vragen zich af of ze werk zullen vinden.'

Ook de 23-jarige Seifeddine Rezgui kon de eindjes nauwelijks aan elkaar knopen.
Zijn vader was dagloner, zijn moeder verkocht zelfgebakken brood. Hij woonde met
zijn grootouders, zijn ouders, zijn zus en zijn gehandicapte broertje en nog
vier verwanten in een piepklein huis. In het koffiehuis verdiende hij amper 3
euro per dag, zeggen zijn buren. De familie zelf wilde ons niet te woord staan.


Voor de inwoners van Gaafour is Seifeddinne Rezgui nog steeds die vrolijke
breakdancer, die van voetbal en popmuziek hield, met zijn haar in de gel. Dat
hij radicaliseerde kan volgens hen alleen maar aan zijn erbarmelijke
leefomstandigheden liggen. 'Eerder zijn uit Gaafour drie jongeren naar Syrië
vertrokken', zegt timmerman Melliti. 'Ze krijgen daar een goed salaris
voorgespiegeld, het is een economische uitweg. Misschien heeft Seifeddine ook
een som geld gekregen.'

Extra vrijheid

Zoals veel steden in achtergestelde regio's stond Gaafour (twaalfduizend
inwoners) tijdens de revolutie tegen president Ben Ali op de voorste rij, hopend
dat een nieuw regime hen beter zou bedelen. Maar de democratie bracht tot nog
toe geen extra werk, alleen extra vrijheid. Een vrijheid waarvan veel Tunesiërs
zich nu afvragen of die niet mede aan de basis van de radicalisering ligt.

In Gaafour werd de kleine moskee in de wijk Ezouhour na de revolutie overgenomen
door salafisten, die een letterlijke interpretatie van de Koran voorstaan. De
mannen met baarden, die tijdens het bewind van dictator Ben Ali onderdrukt
werden, mogen hun radicale, maar naar eigen zeggen vreedzame leer hier vrij
prediken. Het was in deze moskee dat Seifeddine Rezgui, als hij in Gaafour was,
kwam bidden.

'Hij kwam gewoon bidden en ging weer weg', zegt de 30-jarige Yosri, de imam van
de moskee. 'Hij kwam zelfs niet naar mijn lessen. Anders had hij geweten dat
overgaan tot moord en misdaad niet de manier is om de wereld religieuzer te
maken.' Ten bewijze citeert de imam het ene na het andere vers uit de Koran. 'U
ziet, wat die jongen gedaan heeft, dat heeft niets te maken met de islam.'

Volgens de imam is Rezgui niet in Gaafour geradicaliseerd, maar in de
historische stad Kairouan, 130 kilometer zuidelijker, waar hij aan de
universiteit studeerde. Na de revolutie van 2011 werd Kairouan de uitvalsbasis
van de salafistische groepering Ansar al-Sharia, die in 2013 verboden werd
wegens betrokkenheid bij terrorisme. De organisatie zou er nog steeds een
ondergronds netwerk hebben.

In de arme volkswijk Gargabia, waar Rezgui met negen andere studenten een huis
deelde, doen de wildste geruchten de ronde. Volgens een buurman had Rezgui met
zijn salafistische huisgenoten de wijkmoskee overgenomen. Volgens andere buren
en een lokale journalist zijn er in Kairouan wel problemen met salafisten, maar
had Rezgui daar niets mee te maken. Die gedroeg zich onopvallend.

Facebookpagina

Het enige wat in die tijd wijst op Rezgui's radicalisering is zijn
Facebookpagina, die ondertussen offline is gehaald. Waar Rezgui in 2013 nog
breakdancevideo's en grappige filmpjes deelt, plaatst hij vanaf 2014 steeds meer
religieuze propaganda. 'Mag God me uit deze onrechtvaardige wereld halen',
schrijft hij op 1 januari 2015. Daarna stopt zijn activiteit, mogelijk omdat hij
werd gerekruteerd.

Volgens de Tunesische overheid, die hem eerder niet op de radar had, stak Rezgui
afgelopen januari clandestien de grens met Libië over, waar hij een
wapentraining zou hebben gekregen in een kamp vlak bij Sabratha. In dezelfde
periode trainden daar ook de daders van de aanslag op het Bardo Museum in Tunis,
waarbij afgelopen maart 22 doden vielen. Mogelijk werden de twee aanslagen samen
gepland.

'Het is niet in de moskee dat die jongeren gerekruteerd worden, maar op
internet', zegt imam Yosri, die ons uitnodigt in zijn huis, nadat hij zijn vrouw
heeft gevraagd zich af te zonderen. 'Op internet worden de jongeren zelfs
gewaarschuwd om niet naar de lokale imams te luisteren. Want die hebben kennis
van de echte islam, en zouden de ideologie van Islamitische Staat kunnen
weerleggen.'

Yosri zegt zich oprecht zorgen te maken over de radicalisering. Hij ziet het
aantal jonge extremisten, takfiri noemt hij ze zelf, snel toenemen, en hij ziet
maar weinig initiatieven om hen weer op het goede pad te brengen. Zelf heeft hij
een Facebookgroep, met naar eigen zeggen drieduizend volgers (in werkelijkheid
blijken het er 227 te zijn), waarmee hij jongeren de ware islam wil leren
kennen.

Maar in Gaafour wordt Yosri ook gewantrouwd, zeker na Rezgui's aanslag. Een paar
maanden geleden viel de politie al eens binnen in zijn huis, na een tip over
extreme boeken in zijn bibliotheek. 'Kijk wat er in mijn boekenkast staat', zegt
hij, wijzend op het boek Extremisme: oorzaken, gevolgen en remedies. 'Ik ben
geen terrorist, maar door alle ophef wil mijn huisbaas nu dat ik vertrek.'

Na de aanvankelijke vrijheid wil de Tunesische regering weer meer greep krijgen
op de moskeeën, maar volgens Yosri dreigen vreedzame salafisten daardoor in de
verdrukking te komen. 'Als de staat onze vrijheden beperkt, zullen de mensen nog
radicaler worden. Breng de terroristen voor de rechter, maar gebruik die
aanslagen niet als excuus om het regime van Ben Ali terug te brengen.'

Anouar Melliti Timmerman

Ze spiegelen die Syriëgangers een goed salaris voor, misschien heeft hij ook een
som geld gekregen




VIEW ORIGINAL PAGE: ,

GRAPHIC: Het huis in Gaafour waar de 23-jarige Seifeddine Rezgui woonde met zijn
grootouders, ouders, zus, gehandicapte broertje en nog vier verwanten.
Foto Fawzi Dridi / AFP

LANGUAGE: DUTCH; NEDERLANDS"
164107585,2015-07-02T00:00:00,"'Als het nodig is, zijn wij krijgers'",4,De Volkskrant,,VAN ONZE CORRESPONDENTE SARAH VENEMA,,Ten Eerste; Blz. 7,,930,,"Reportage Spartaans verzet


Het 'nee' tegen Europa klinkt luid en duidelijk in Sparta, bolwerk van
historische strijders, maar ook broedplaats van de neo-fascistische Gouden
Dageraad. Houden ze stand tegen Brussel?

Naast het gemeentehuis van Sparta wapperen de vlaggen van Sparta, Griekenland en
Europa. Maar van restauranteigenaar Takis (35) mag de laatste per direct worden
neergehaald. Als de Grieken zondag stemmen over een akkoord met de schuldeisers,
zal hij nee stemmen. 'Ik ben voor Europa', zegt de gespierde Griek. 'Maar niet
voor een Europa waarin Schäuble en Merkel alles dicteren wat we moeten doen.'



Onder de sinaasappelbomen van het restaurant dat zijn grootvader oprichtte,
spreekt Takis Frans met de Franse gasten en Engels met de Engelsen. Hij voelt
zich Europees, zegt hij. 'Maar ik had altijd een Europa in gedachten waarin alle
landen een stem kregen. Griekenland is een klein land, maar we zijn een sterk
volk. We hebben genoeg van het opvolgen van bevelen.'

Sparta is enthousiast over het referendum. Studenten die sigaretjes roken voor
de Akropolis van de militaire stadstaat uit de Oudheid speculeren vrolijk over
het uiteenvallen van Europa. Restauranthouders proosten met een glaasje tsipouro
op hun verzet tegen de door Europa geëiste verhoging van het btw-tarief voor
restaurants. Het is vele eeuwen geleden dat de Spartanen tot strijders werden
opgeleid, maar ze voelen zich sterk genoeg om te vechten tegen de eisen van de
andere Europese landen. 'We komen uit dezelfde stad als Leonidas', zegt
restauranteigenaar Takis, refererend aan de heldhaftige Spartaanse koning. 'Als
het nodig is, zijn wij krijgers.'

Vechten voor onafhankelijkheid is haast een traditie in deze zuidelijke landtong
van Griekenland. Eeuwen na de successen van Leonidas begon hier ook de
onafhankelijkheidsstrijd tegen de Ottomaanse bezetters. In het rotsige
achterland onder Sparta zijn de meeste gebouwen neergezet in de vorm van torens.
Ondoordringbaar en ideaal om de vijand in de gaten te houden.

'De Turken durfden hier niet eens binnen te dringen', zegt priester Dimitros
Mariolis (38). Zo'n 80 kilometer onder Sparta stapt hij in het havendorpje
Gerolimenas met een legerbroek onder zijn gewaad in een vissersbootje. Behalve
priester is hij ook jager, vertelt hij. En iedere avond vangt hij zelf de vis
voor zijn eigen maaltijd.

'De mensen hier waren altijd onafhankelijk', zegt Mariolis. 'Ze verbouwden hun
eigen groente en vingen hun eigen vis. Daarom is niemand nu bang. We geloven dat
we dat opnieuw kunnen doen, als we uit de euro gaan.' Hij balt zijn vuist en
recht zijn rug. 'Wij zijn sterke mensen met veel trots. Ik denk dat de hele
regio nee gaat stemmen - al denk ik dat de uitslag uiteindelijk 'ja' wordt.'

Maar onafhankelijk is deze zuidelijke punt van de Peloponnesos allang niet meer.
Veel vissers hebben tegen een vergoeding hun boot ingeleverd om voor grotere
bedrijven te gaan werken. Op de terrassen die met rotsblokken in de droge
heuvels zijn gebouwd, groeit geen graan meer. Hier en daar staan olijfbomen en
bijenkorven, maar verder wordt er nauwelijks iets verbouwd. De meeste bewoners
zijn decennia geleden al naar de stad getrokken.

In Lagia is het vaste aantal inwoners tien. 'En het zijn ook nog allemaal
gepensioneerden', klaagt bareigenaar Giorgios. Er zitten zes toeristen op zijn
terras, maar veel omzet draait hij niet. Nu het geld in alle banken in de buurt
op is en kapitaalcontroles de betalingen belemmeren, begint hij in de problemen
te komen. Toch kijkt hij trots naar de televisie in de hoek van zijn café als
bondskanselier Angela Merkel in beeld verschijnt. 'Wat Tsipras doet, is heel
goed', zegt hij. 'Hij buigt niet. Hij komt op voor de Grieken.'

Nu het geld verdwijnt, is alleen de trots nog over, zeggen de inwoners van de
Peloponnesos. De schaduwzijde van die trots is terug te vinden langs de kant van
de landweggetjes. Vijftien kogelgaten in een verkeersbord. 'XA', staat op de
achterkant gespoten. Ook bushokjes zijn met nazitekens gekenmerkt door
aanhangers van Xrisi Avgi, de Gouden Dageraad. De leiders van die
neofascistische partij - berucht om haar knokploegen en gewelddadige aanvallen
tegen migranten - komen uit deze streek. Bij terugkomst uit Athene worden ze
hier soms met pistoolschoten onthaald.

'Door de armoede en de onzekerheid zijn ze hier populair. Zelfs de zoons van de
priester zijn aanhanger', zegt Alexandros (81), een gepensioneerde
scheepswerfbouwer die even buiten het dorp zijn kippen voert. Zodra hij met
pensioen mocht, is hij vanuit Athene teruggekeerd naar zijn geboorteplaats. De
bedrijvigheid van vroeger is verdwenen, maar de populariteit van Gouden Dageraad
doet hem terugdenken zijn jeugd.

Tijdens de Tweede Wereldoorlog vochten zijn broer en andere dorpsgenoten met de
communisten tegen de Duitsers, maar de rest van het dorp collaboreerde zo innig
dat van bezetting eigenlijk geen sprake was. 'Op een dag kwamen de Duitsers ons
huis binnen en sloegen ons in elkaar', zegt Alexandros. 'Ze braken mijn moeders
ribben en sloegen mijn gehandicapte broertje. Mijn dorpsgenoten hielpen daarbij.
De kinderen van die collaborateurs zitten nu bij Gouden Dageraad.'

Alexandros gaat nee stemmen bij het referendum. Zijn pensioen is gehalveerd en
het merendeel ervan stuurt hij naar zijn werkloze kinderen in Athene. Toch hoopt
hij ook dat zijn nee geen vertrek uit de euro betekent, juist vanwege Gouden
Dageraad. 'Ik vrees voor wat er gebeurt als we nog armer worden', zegt hij.
'Tijdens de burgeroorlog zijn hier veel doden gevallen. Ik vrees voor nog een
oorlog.'




VIEW ORIGINAL PAGE:

GRAPHIC: Priester Dimitros Mariolis (38) uit Gerolimenas vangt dagelijks zijn
eigen vis. 'De mensen hier waren altijd onafhankelijk.'
Foto Nicola Zolin
De 81-jarige Alexandros voert zijn kippen in Lagia.
Foto Nicola Zolin

LANGUAGE: DUTCH; NEDERLANDS"
164107586,2015-07-02T00:00:00,HEMA schrijft weer rode cijfers,4,De Volkskrant,,VAN ONZE VERSLAGGEEFSTER,,Economie; Blz. 30,,498,,"Winkelbedrijf HEMA heeft in het eerste kwartaal opnieuw een nettoverlies
geleden, ondanks een stijging van de omzet. Het tekort onder de streep kwam uit
op 19,5 miljoen euro, tegen 22,2 miljoen euro in de vergelijkbare periode vorig
jaar. Dat heeft het bedrijf woensdag bekendgemaakt.

De brutowinst, exclusief eenmalige posten, zakte met 44 procent tot 13,2 miljoen
euro. Topman Tjeerd Jegen noemt de resultaten 'teleurstellend'.

De HEMA is er volgens de directeur onvoldoende in geslaagd de operationele
kosten te verlagen en de marges op te krikken. Wel nam de vergelijkbare omzet
met 1,5 procent toe, waar een jaar eerder nog sprake was van een daling. Jegen
noemt die ontwikkeling 'bemoedigend', maar durft daar nog geen verwachting voor
de rest van het jaar aan te plakken.

De totale omzet steeg op jaarbasis met 3,2 procent tot 264,4 miljoen euro. De
HEMA profiteert van de aantrekkende huizenmarkt. Die stuwt de verkoop van
huishoudelijke artikelen op. Ook de omzet uit verzorgingsproducten, cadeaus en
eten en drinken zit in de lift.

De kledingverkoop lijdt echter nog altijd onder slechte marktomstandigheden. De
gestegen kosten zijn deels het gevolg van de maatregelen die de HEMA de
afgelopen maanden heeft genomen om de wind weer in de zeilen te krijgen. De
nadruk lag op het opruimen van oude voorraden. Daarom werd meer uitgegeven aan
promotie. Bovendien werden relatief veel artikelen met korting verkocht.

De tegenvallende resultaten komen niet alleen voor rekening van de HEMA-winkels
in Nederland. Zo daalde de netto-omzet in België en Luxemburg in het eerste
kwartaal met 2,8 procent naar 33,1 miljoen euro. In het tweede kwartaal is de
HEMA begonnen met het ombouwen van de winkels in België en Luxemburg met als
doel de prestaties te verbeteren.

Frankrijk deed het beduidend beter. De netto-omzet in Frankrijk steeg met 26,4
procent naar 14,6 miljoen in het eerste kwartaal van dit jaar.

De eerste resultaten van de winkels die vorig jaar zijn geopend in Spanje en het
Verenigd Koninkrijk zijn veelbelovend. In het eerste kwartaal opende de HEMA in
Frankrijk één winkel, in Toulouse, en kwam er in Spanje een tweede winkel bij,
in Madrid.

V&D

Branchegenoot  V&D  heeft nog altijd geen definitief akkoord bereikt met de
verhuurders van zijn winkelpanden over het verlagen van de huren. De partijen
hebben besloten hun onderhandelingsperiode met ongeveer twee maanden te
verlengen, zo heeft de warenhuisketen woensdag laten weten. In februari werd al
wel een voorlopige deal gesloten met een meerderheid van de pandbazen. Het
streven was toen om begin juli een 'finale overeenstemming' te hebben. Maar dat
is niet gelukt.

In de onderhandelingen wordt 'vooruitgang' geboekt, zeggen de partijen. Maar de
afronding van het proces heeft 'wat meer tijd nodig dan destijds werd
ingeschat'.  V&D  lijdt al zeker twintig jaar verlies, maar het concern denkt
met de nieuwe strategie die onlangs is gepresenteerd toch weer financieel gezond
te worden.




VIEW ORIGINAL PAGE:

GRAPHIC: De Rotterdamse vestiging van de HEMA
Foto Arie Kievit

LANGUAGE: DUTCH; NEDERLANDS"
164107587,2015-07-02T00:00:00,Gaat kappersprijs voor meer werk?,4,De Volkskrant,,PETER DE WAARD,,Economie; Blz. 27,,487,,"De kwestie Peter de Waard


Terwijl Jeroen Dijsselbloem in Brussel de Grieken met het mes op de keel tot
hervormingen probeerde te dwingen, leed de belastinghervorming in Den Haag
schipbreuk.

Het Nederlandse volk, aangevuurd door de media, vindt dat de Grieken moeten
hervormen ('en anders opdonderen uit de euro') maar wil dat zelf niet. Een
verhoging van de btw in ruil voor een verlaging van de inkomstenbelasting is van
tafel.



De zogenoemde gedoogpartijen trokken hun handen ervan af omdat Jesse Klaver en
Alexander Pechtold ook liever uit de populistische ruif mee-eten dan
constructief meewerken. En nadat het NOS Journaal een rondje had gemaakt langs
vermeende slachtoffers van de btw-verhoging, ontkenden VVD en PvdA er iets mee
te maken te hebben, waarna de haan drie keer kraaide.

Uit gedegen economisch onderzoek is gebleken dat het verhogen van de belasting
op producten en diensten in ruil voor een verlaging voor de belasting op arbeid
heilzaam is voor de duurzaamheid en de werkgelegenheid.

Het is geen lood om oud ijzer, zoals de econoom Sweder van Wijnbergen eerst
tegen deze krant zei en later nog eens in de NRC neerpende, omdat 'mensen nu
eenmaal werken om te consumeren'. Voor consumenten klopt dit strikt genomen,
maar niet voor producenten of werkgevers. Zij moeten eerst de lonen betalen en
moeten dan maar afwachten of de producten ook daadwerkelijk worden verkocht.

In 1996 lanceerde de econoom Piet van Elswijk al een plan voor een
belastingsysteem dat rekening hield met die tijdsfactor. Na veel vijven en
zessen besloot het ministerie van Sociale Zaken onder leiding van Ad Melkert een
laboratoriumexperiment te laten houden door de Universiteit van Amsterdam, onder
leiding van de hoogleraar Frans van Winden. Daaruit bleek dat producenten bij
een verlaging van de brutoloonkosten 'substantieel' meer mensen gingen aannemen,
zonder dat de totale belastingontvangsten daalden.

Het rapport verdween in een diepe lade, omdat Melkert een heilig geloof had in
zijn Melkertbanen en Willem Vermeend zich onsterfelijk wilde maken met een eigen
belastinghervorming. Dit kabinet, dat geen gebrek aan durf kan worden verweten,
haalde het er weer uit maar stopt het nu weer terug omdat Pechtold en Klaver hun
veto hebben uitgesproken.

Natuurlijk kan worden betoogd dat een verhoging van de btw de laagste inkomens
het meest treft. Maar hier had gemakkelijk een mouw aan kunnen worden gepast
door de btw-tarieven te differentiëren: per bedrijfstak of per product (lagere
tarieven op populaire diensten en producten). Daarover hadden de gedoogpartijen
keihard moeten onderhandelen, zodat de hervorming tot meer gelijkheid zou
leiden.

Maar hervormen is iets voor Grieken, niet voor Nederlanders die zich liever
blindstaren op de kapperskosten dan nadenken over meer werk en meer
duurzaamheid.

Reageren?

p.dewaard@volkskrant.nl

Pechtold en Klaver willen mee-eten uit populistische ruif




VIEW ORIGINAL PAGE:

GRAPHIC: PETER DE WAARD

LANGUAGE: DUTCH; NEDERLANDS"
164107588,2015-07-02T00:00:00,Huurwoningen naar Brits fonds,4,De Volkskrant,,VAN ONZE VERSLAGGEVER TJERK GUALTHÉRIE VAN WEEZEL,,Economie; Blz. 27,,602,,"Corporaties wilden niet, maar na toezeggingen van Round Hill Capital over
inspraak, komen 3.700 Nederlandse huurwoningen toch in handen van deze Britse
vermogensbeheerder.


Na driekwart jaar bakkeleien komen ruim 3.700 Nederlandse huurwoningen van het
Woninginvesteringsfonds definitief in handen van de Britse vermogensbeheerder
Round Hill Capital.

Woningcorporaties, gemeenten en huurdersorganisaties die de deal afgelopen
maanden probeerden te dwarsbomen staken hun verzet. In ruil daarvoor belooft
Round Hill de inspraak voor de duizenden huurders te bevorderen en goed te
overleggen met betrokken gemeenten.



Woningcorporatie WIF in Zeist werd in 2005 opgericht voor corporaties die delen
van hun bezit wilden verkopen, maar daar niet liever niet al te veel mankracht
aan wilden besteden. Het WIF nam de huurwoningen over en verkocht het vastgoed
in de loop der tijd. De opbrengsten werden verdeeld onder de 'deelnemers',
corporaties die huurwoningen hadden ingebracht.

Toen in 2008 de financiële crisis uitbrak en huizenprijzen steeds verder
daalden, kwam het WIF in de knel. Huizen werden amper verkocht en het werd
steeds lastiger om de leningen aan banken te betalen. Vorig jaar dreigde een
faillissement dat de corporatiesector honderden miljoenen zou kosten. De
directie moest opstappen.

In februari maakte de interim-bestuurder bij het WIF bekend dat hij het gehele
bezit met toestemming van minister Stef Blok (Wonen) voor 365 miljoen euro aan
vastgoedbelegger Round Hill Capital had verkocht, iets minder dan een ton per
verhuurder woning.

De verkoop stuitte op protest van woningcorporaties die in het WIF deelnamen.
Voorop in de strijd ging het Rotterdamse Woonbron, dat in 2005 en 2006 veel
woningen aan het WIF verkocht. Woonbron rekende ooit op zo'n 39 miljoen euro aan
inkomsten vanuit het WIF, maar zag nu het grootste gedeelte van dat geld
verdampen.

De woningen zouden veel meer opbrengen wanneer WIF een nieuwe financiering had
gekregen en de woningen over een langere periode zouden zijn verkocht, stelde
Woonbron. WIF had ook toestemming van de deelnemers moeten vragen vond
Woonbron-directeur Bert Wijbenga. Maar een kort geding daarover verloor hij.

Wijbenga: 'Ik vind het nog steeds jammer dat een commerciële belegger nu geld
verdient met voormalig corporatiebezit. Maar op een gegeven moment tel je je
knopen.' Van de 70 miljoen euro die de deelnemende corporaties van Round Hill
krijgen, is ruim 15 miljoen euro voor Woonbron. De corporatie hield rekening met
12 miljoen. Belangrijker is voor Wijbenga dat veel collega-corporaties boos
waren omdat zijn protest alsnog tot een duur faillissement van WIF zou kunnen
leiden. 'Die splijtzwam is nu verwijderd.'

Round Hill heeft de corporaties ook aangeboden dat zij kunnen profiteren van de
toekomstige winsten die het fonds maakt. Maar daar is uiteindelijk toch geen
cororatie op ingegaan. Wijbenga: 'In de huidige tijd past het corporaties niet
om hun geld in een commercieel fonds te investeren.'

Behalve de corporaties tekenden ook de Woonbond en enkele gemeenten waar vele
WIF-woningen staan protest aan. Hoewel het WIF al van plan was de woningen te
verkopen waren Rotterdam, Delft, Maastricht, Heerlen, Zoetermeer en Groningen
toch bezorgd over de plannen van de nieuwe huisbaas met hun wijken. Die zorgen
zijn nu gesmoord met de tamelijk zachte afspaak dat Round Hill goed met de
gemeenten en huurders zal overleggen. Voor Delft werd nog een aparte regeling
getroffen, Round Hill verkoopt 55 eengezinswoningen met lage huren aan Woonbron.
Zodat die beschikbaar blijven voor mensen met lage inkomens.




VIEW ORIGINAL PAGE:

GRAPHIC: Round Hill Capital wordt verspreid over heel Nederland eigenaar van
corporatiewoningen, zoals hier in Heerlen.
Foto Capital Value

LANGUAGE: DUTCH; NEDERLANDS"
164107589,2015-07-02T00:00:00,Gevolmachtigde minister van Curaçao raakt in opspraak,4,De Volkskrant,,VAN ONZE VERSLAGGEEFSTER CHARLOTTE HUISMAN,,Ten Eerste; Blz. 16,,403,,"Marvelyne Wiels, de zus van de vermoorde Curaçaose politicus Helmin Wiels, laat
een spoor van vernieling achter, sinds ze juni 2013 is aangesteld als de
gevolmachtigde minister van Curaçao in het Curaçaohuis in Den Haag. Deze hoge
functionaris moet de Curaçaose regering vertegenwoordigen in de vergaderingen
van de ministerraad van het Koninkrijk.

Op haar cv stond een hogeschooltitel die ze nooit had behaald, alsook een hoge
leidinggevende functie bij een bank die ze nooit heeft bekleed. Het personeel op
het Curaçaohuis siddert onder haar intimidaties, behalve misschien haar dochter
die een functie kreeg buiten de officiële procedures om.

De Curaçaose ombudsman presenteerde deze week een vernietigend rapport over deze
omstreden gevolmachtigde minister. Daarin staat bijvoorbeeld uitgebreid
beschreven hoe ze haar plaatsvervanger treitert, met wie ze niet kan opschieten.
Zo laat Wiels zijn dienstauto inwisselen voor het allerkleinste model, een auto
waarvan ze kan weten dat haar plaatsvervanger daar niet inpast. Meerdere haar
onwelgevallige medewerkers worden ontslagen of gedegradeerd. Ook laat ze
onnodige, dure verbouwingen uitvoeren.

De 5 mei 2013 op Curaçao vermoorde politicus Helmin Wiels zou vlak voor zijn
dood zijn zuster hebben voorgedragen als gevolmachtigde minister. Marvelyne
Wiels wist de afgelopen twee jaar als de belangrijkste vertegenwoordiger van
Curaçao in Nederland nogal wat mensen om haar heen te schofferen; behalve haar
personeel ook Nederlandse Tweede Kamerleden, aannemers en journalisten.

Marvelyne Wiels ontkent alle beschuldigingen, waaronder de cv-fraude. 'De
behaalde hbo-titel staat niet op mijn LinkedIn, u kunt dit nagaan', antwoordde
zij de ombudsman. Maar op internet bleken nog oude versies van haar cv bewaard
te zijn gebleven waarop de onjuiste gegevens nog wel waren vermeld.

VVD-Tweede Kamerlid André Bosman noemt het rapport 'glashelder'. 'De gedragingen
van de gevolmachtigde minister zijn volstrekt ongepast. De verantwoordelijke
regering van Curaçao zal maatregelen moeten nemen.'

'Uit dit rapport blijkt dat deze gevolmachtigde minister liegt, intimideert en
verdraait', zegt Tweede Kamerlid Ronald van Raak (SP). Hij denkt niet dat Wiels
te handhaven is. Misschien kan premier Rutte bij Curaçao aankloppen, of ze niet
iemand anders kunnen sturen, suggereert Van Raak.

Het Curaçaohuis was woensdag niet bereikbaar voor commentaar.




VIEW ORIGINAL PAGE:

LANGUAGE: DUTCH; NEDERLANDS"
164107590,2015-07-02T00:00:00,Amnesty: onderzoek rijksrecherche naar gedrag agenten is te beperkt,4,De Volkskrant,,VAN ONZE VERSLAGGEEFSTER JANNY GROEN,,Ten Eerste; Blz. 4,,369,,"Dat het handelen van de vijf agenten die betrokken zijn bij de dood van de
Antilliaan Mitch Henriquez strafrechtelijk wordt onderzocht door de
rijksrecherche is belangrijk, maar niet voldoende, vindt de
mensenrechtenorganisatie Amnesty International.

Wellicht wordt ook in het rijksrecherche-onderzoek gekeken of discriminatie een
rol heeft gespeeld. Het politieoptreden wordt dan getoetst aan het Wetboek van
Strafrecht. Dat is te beperkt, vindt Amnesty. 'Dan moet opzet en expliciete
discriminatie bewezen worden', licht beleidsmedewerkster Gerbrig Klos toe.

Amnesty heeft een bredere opzet voor ogen, waarin ook wordt gekeken naar
onbedoeld of onbewust racisme en of en in welke mate vooroordelen over
Antillianen hebben meegespeeld. Klos: 'Dat is niet strafbaar, maar wel kwalijk.'


De ontstane commotie, de suggestie dat sprake zou zijn van racistisch
politieoptreden en recente opmerkingen van korpschef Gerard Bouman over 'het gif
van de uitsluiting' dat de politieorganisatie binnensluipt, rechtvaardigen
volgens Amnesty een aanvullend onderzoek.

Minister Asscher van Sociale Zaken en Werkgelegenheid citeerde dit voorjaar
tijdens de Martin Luther King-lezing uit een intern blog van Bouman over racisme
en discriminatie binnen het politiekorps. Bouman had het over politieagenten die
het 'spuugzat' zijn dat ze met maten de straat op moeten die openlijk
discriminerende taal uitslaan.

Klos: 'In een ander type onderzoek wordt ook gekeken of sterk negatieve beelden
van etnische minderheden invloed hebben op het inschatten van risico's en op de
houding van agenten tijdens de aanhouding. Zo'n onderzoek vraagt veel meer
reflectie.'

Een nadeel van het rijksrecherche-onderzoek is dat de resultaten (en de adviezen
die daarop soms volgen) veelal niet of in beperkte vorm worden gepubliceerd. Het
onderzoek dat Amnesty wil zal in zijn geheel worden gepubliceerd en moet juist
de politiek-maatschappelijke discussie over eerlijk en effectief politieoptreden
losmaken. Klos: 'De rijksrecherche kijkt terug. Wij willen vooruitkijken: hoe
nieuwe Henriquez-affaires voorkomen.'

Rijksrecherche kijkt terug, maar je moet vooruitkijken (Gerbrig Klos
beleidsmedewerkster Amnesty International)




VIEW ORIGINAL PAGE:

LANGUAGE: DUTCH; NEDERLANDS"
164107591,2015-07-01T00:00:00,Carpetright van verlies naar winst,4,De Volkskrant,,ANP,,Economie,,92,,"Vloeren en tapijten

De Nederlandse en Belgische winkels van de Britse vloer- en tapijtverkoper
Carpetright hebben het afgelopen boekjaar een sprong gemaakt van verlies naar
winst; een bedrijfsresultaat van 2,3 miljoen euro, tegen min 2,8 miljoen euro in
het voorgaande boekjaar. Carpetright schrijft de betere resultaten toe aan het
herstel van de huizenmarkt. Het concern, met 400 winkels vooral actief in het
Verenigd Koninkrijk, zag de gehele omzet het afgelopen boekjaar met 3,3 procent
stijgen naar een 652 miljoen euro.




VIEW ORIGINAL PAGE:

LANGUAGE: DUTCH; NEDERLANDS"
164107592,2015-07-01T00:00:00,Aedes steunt huurdeal met Woonbond,4,De Volkskrant,,VAN ONZE VERSLAGGEVER,,Economie,,212,,"Leden van woningcorporatiekoepel Aedes steunen het akkoord dat hun bestuur heeft
gesloten met huurdersvereniging Woonbond. Zij willen de inkomensafhankelijke
huurverhoging afschaffen en minder sterke huurstijgingen. De regering zal het
plan vermoedelijk niet ongeclausuleerd overnemen.

Nadat dit weekend de achterban van de Woonbond bijna unaniem instemde, sprak een
speciaal ingelast Aedes-congres zich dinsdag met een meerderheid van 63 procent
uit voor de deal. De partijen willen dat er vanaf volgend jaar een zogenoemde
'huursombenadering' komt, waarbij de optelsom van alle huren bij een corporatie
met 1 procent plus inflatie mag stijgen. Huurders die relatief weinig betalen
gezien de kwaliteit van hun woning krijgen maximaal 2,5 procent huurverhoging.
En wie relatief veel betaalt, kan zelfs een huurverlaging krijgen.

Minister Stef Blok (Wonen) zal volgende week een voorstel voor 'een
huursombenadering' naar de Kamer sturen maar het lijkt er niet op hij
ongeclausuleerd de deal van Aedes en Woonbond kopieert. De PvdA is weliswaar
uitgesproken voor, maar de VVD wil dat scheefhuren nog altijd op basis van
inkomen kan worden aangepakt. 'We werken aan een aanpassing zodat dat mogelijk
blijft', zegt VVD-Kamerlid Roald van der Linde.




VIEW ORIGINAL PAGE:

LANGUAGE: DUTCH; NEDERLANDS"
164107593,2015-07-01T00:00:00,Contracthoppende flexwerker zit vast in loonschaal,4,De Volkskrant,,KAYA BOUMA,,Economie; Blz. 35,,471,,"Verdien ik wel genoeg Functie: kwaliteitscontroleur, 2.000 euro bruto (31,5 uur)

Dilemma

Heleen heeft een knipperlichtrelatie met haar werkgever. Elke anderhalf jaar
moet ze er een paar maanden uit. In afwachting van een nieuw tijdelijk contract
belandt de 62-jarige telkens in de WW. Over het werk zelf hoor je haar niet
klagen. Als kwaliteitscontroleur in een fabriek is ze verantwoordelijk voor de
laklaag die op producten wordt aangebracht. Ze controleert of de kwaliteit in
orde is en coacht haar lakkende collega's.

Het salaris, daar heeft Heleen wél problemen mee. Doordat ze telkens haar baan
even kwijt is, bouwt de flexer geen arbeidsjaren op en gaat haar loon er niet op
vooruit. Ze blijft al jaren steken in schaal 15. Hoe kan Heleen meer gaan
verdienen?

Advies

Vanaf vandaag gaat een deel van de nieuwe flexwet in, bedoeld om werknemers die
van tijdelijk contract naar tijdelijk contract hoppen, meer zekerheid te geven.
Na drie opeenvolgende contracten of langer dan twee jaar aan tijdelijke
contracten moeten werkgevers flexers voortaan in vaste dienst nemen. Voor Heleen
heeft dat geen gevolgen, denken de salarisadviseurs. 'Misschien dat er voor
bepaalde functies waarvoor de arbeidsmarkt krap is, iets gaat veranderen', zegt
Maarten Stigter van adviesbureau Berenschot. 'Maar in jouw situatie heb je er
weinig aan.'

Zelf kan Heleen ook weinig aan haar situatie veranderen, meent Stigter. 'Jouw
arbeidsmarktpositie maakt het met de huidige werkloosheidscijfers bijzonder
lastig nog ergens anders aan de slag te gaan.' Daar denkt Jacco van den Berg van
het gelijknamige adviesbureau anders over. 'Zolang jij deze tijdelijke
overeenkomsten blijft accepteren, kan je werkgever hiermee doorgaan.' Hij
adviseert de flexer een gesprek aan te gaan over een vaste aanstelling. Mocht
dat niet lukken, dan kan ze kijken of ze via een uitzendbureau aan het werk kan.
'Een uitzendorganisatie is vaak een sterke en verantwoordelijke
onderhandelingspartij waardoor jij je verzekerd weet van werk met de juiste
toepassing van arbeidsvoorwaarden.'

Dan de loonkwestie. Volgens consultant Stigter klopt het dat vaste krachten door
hun ervaringsjaren loontreden stijgen, maar gebeurt dat alleen binnen dezelfde
salarisschaal. Heleen lijkt al boven in haar schaal te vertoeven en verdient dus
in principe evenveel als een vaste medewerker. Maar Ron Peters van FNV ziet nog
wel mogelijkheden. Volgens hem zou het best kunnen dat de flexer verkeerd is
ingeschaald. 'Als je vaktechnische aanwijzingen aan operators geeft, denk ik dat
jouw functie weleens in schaal 25 zou moeten worden ingedeeld.' Dan zou Heleens
loon er met een kleine 150 euro op vooruit gaan. Toch nog een beetje goed
nieuws.

Het uitgebreide advies lezen of weten hoe het er met uw salaris voor staat?

intermediair.nl/verdienikwelgenoeg




VIEW ORIGINAL PAGE:

LANGUAGE: DUTCH; NEDERLANDS"
164107594,2015-07-01T00:00:00,"Eerlijker ontslag, maar goedkoper?",4,De Volkskrant,,DOOR NANDA TROOST,,Economie; Blz. 31,,644,,"Met ingang van vandaag gelden er andere regels voor ontslag. Een werkgever die
disfunctioneren van de werknemer aanvoert, moet stevig in zijn schoenen staan.

De regels rond ontslag zijn sinds vandaag eerlijker geworden door de Wet werk en
zekerheid. Maar het wordt niet gemakkelijker om van personeel af te komen. En of
het goedkoper wordt, is nog zeer de vraag, zeggen betrokkenen.

Niet makkelijker

Het is een misverstand te denken dat het met ingang van vandaag makkelijker is
geworden om van werknemers af te komen. Integendeel, werkgevers moeten een goed
dossier in handen hebben willen ze toestemming krijgen om iemand te ontslaan
wegens disfunctioneren. Tot vandaag kon de kantonrechter voor oliemannetje
spelen. Had een werkgever niet alles op orde, dan kende de rechter als
goedmakertje een hogere ontslagvergoeding toe aan de werknemer. Dat werkte
overigens ook de andere kant op: had de werkgever alle gelijk van de wereld dan
kon de disfunctionerende werknemer ook met lege handen staan.

Werkgevers die een sterk dossier tegen een werknemer hebben opgebouwd kunnen nog
steeds naar de kantonrechter. Hoe die gaat oordelen, moet blijken. De
verwachting is hoe dan ook dat zowel werkgevers als werknemers tegen de eerste
uitspraken in beroep gaan. De werkgever loopt daarbij het risico dat een hogere
rechter het ontslag kan terugdraaien en dat de werkgever het ontslagen
personeelslid in dienst moet houden.

Nog een onzekere factor voor werkgevers is dat werknemers twee weken bedenktijd
hebben gekregen. Wie instemt met ontslag kan die toestemming intrekken (zie
verder: ook niet goedkoper).

Voor ontslag om bedrijfseconomische redenen moeten alle werkgevers voortaan
langs het UWV. Daarvoor gelden verder dezelfde regels als voorheen. Een
werkgever moet aantonen dat hij personeel moet ontslaan omdat de zaak slecht
draait.

Ook niet goedkoper

Op papier is het vandaag vooral voor grote bedrijven goedkoper geworden om van
mensen af te komen. Kende de kantonrechter doorgaans een maandsalaris per
gewerkt dienstjaar toe, dat ligt nu met eenderde maandsalaris beduidend lager.
Er gaan al langer geruchten dat grote bedrijven hun ontslagaanvragen zouden
opsparen totdat de goedkopere regeling van kracht zou worden.

Maar, omdat het ontslagrecht niet is versoepeld, verwachten advocaten dat
werkgevers in eerste instantie hun portemonnee gaan trekken om van personeel af
te komen. Ook zijn er nog sociale plannen die bedrijven met de vakbonden hebben
gesloten en die doorlopen tot na vandaag. Daarin is vaak het maandsalaris per
dienstjaar van de kantonrechters de norm.

Voor kleine bedrijven wordt ontslag duurder omdat de gratis route via het UWV is
afgesloten. Iedereen die twee jaar of langer in dienst is, heeft sinds vandaag
recht op de zogenoemde transitievergoeding.

En dan is er nog die twee weken bedenktijd voor werknemers. Dat zal, verwachten
advocaten, bedrijven ertoe aanzetten flink hogere vergoedingen te betalen.
Anders staat de werknemer mogelijk nog een keer op de stoep.

Maar wel eerlijker

De nieuwe regels rond het ontslag zijn vooral eerlijker, is altijd het betoog
geweest van minister Lodewijk Asscher van Sociale Zaken en Werkgelegenheid. De
werkgever kon bepalen of hij langs de kantonrechter ging of voor het UWV koos.
Die keus is weggevallen. Het UWV wikt en beschikt, en de transitievergoeding
staat vast. De rechter komt er alleen nog aan te pas als de werkgever vindt dat
iemand niet goed functioneert. En dan moet hij (zie hiervoor) dus een goed
dossier opbouwen.

Eerlijk is ook dat flexwerkers recht hebben op een transitievergoeding. Zij
moeten dan twee jaar hebben gewerkt. Eind april bleek dat een aantal grote
bedrijven flexwerkers voortijdig op straat zette om te voorkomen dat ze een
transitievergoeding zouden meekrijgen als hun tijd erop zat.

Voor kleine bedrijven wordt ontslag duurder




VIEW ORIGINAL PAGE:

GRAPHIC: Een arbeidsbemiddelaar van het UWV in Haarlem praat met een vrouw die
een maand geleden na zeven dienstjaren is ontslagen bij een offshorebedrijf.
Kende de kantonrechter doorgaans een maandsalaris per gewerkt dienstjaar toe,
dat ligt nu met eenderde maandsalaris beduidend lager.
Foto Guus Dubbelman / de Volkskrant

LANGUAGE: DUTCH; NEDERLANDS"
164107595,2015-07-01T00:00:00,Zonder spullen geen klanten,4,De Volkskrant,,VAN ONZE VERSLAGGEEFSTER CARLIJNE VOS,,Ten Eerste,,950,,"Reportage Griekse ondernemers


De kofferverkoper krijgt geen koffers meer van zijn leverancier en de
muziekwinkel geen cd's. Griekse ondernemers keren zich tegen premier Tsipras.

'Een Nederlandse muziekdistributeur heeft een bestelling al opgeschort. We
kunnen hem niet betalen, dus blijven de cd's en dvd's voorlopig in Nederland
staan.' Mismoedig vertelt Petros Bourtzikos, manager van Music Corner in de
anarchistische wijk Exarhia in Athene, over de gevolgen van de sluiting van de
Griekse banken en het stopzetten van internationaal betalingsverkeer. 'Zonder
spullen komen er geen klanten, en die zijn er in onze branche toch al steeds
minder.'



Het besluit van maandag om het bankverkeer aan banden te leggen heeft direct
effect op de handel in Griekenland, vooral van geïmporteerde goederen.
Buitenlandse leveranciers stelden sinds het uitbreken van de crisis al steeds
strengere betalingsvoorwaarden aan hun Griekse afnemers, waardoor ze nu geen
speelruimte meer hebben. 'Sinds een jaar of drie leveren ze alleen nog maar als
we 100 procent vooraf betalen', zegt Bourtzikos aan de toonbank van zijn lege
muziekzaak.

Bourtzikos is een van de vele duizenden ondernemers in Griekenland bij wie het
water tot aan de lippen staat. Dagelijks gaan 95 kleine en middelgrote bedrijven
failliet, verliezen ruim 600 mensen hun baan en verdwijnt 22 miljoen euro aan
nationaal inkomen, zo blijkt uit recente cijfers van de Griekse Vereniging van
Handel en Ondernemerschap. 'De desastreuze spiraal moet worden gekeerd', zegt
voorzitter Vassillis Korkidis, die kantoor houdt bij het ministerie van
Economische Zaken in het centrum van Athene.

Na vijf jaar van bezuinigen is de Griekse economie praktisch om zeep geholpen en
het bedrijfsleven vindt dat het tijd is voor een structurele oplossing. 'Premier
Alexis Tsipras moet terugkeren naar de onderhandelingstafel', zo is de unanieme
mening van belangenvertegenwoordigers voor alle ondernemers in het toerisme, de
industrie en de handel. 'Europa is geen uitstapje waarvan je elk moment kunt
weglopen', zegt Korkidis. 'Als je in Brussel aan de onderhandelingstafel zit,
dan blijf je daar zitten totdat je naar huis kan komen met een oplossing.'

In een brandbrief roepen de ondernemers Tsipras op een 'einde te maken aan de
terreurgreep waarin de Griekse economie verkeert en die elk perspectief op
toekomstige groei ondermijnt'. Ze hebben zich unaniem gekeerd tegen het
zogenoemde 'drachmekamp' van de regering. 'Zonder akkoord - en dus zonder
investeerders - zullen de werklozen geen werk vinden, blijven jongeren het land
verlaten, kunnen ondernemingen niet groeien en blijft de overheid inkomsten
verliezen, waardoor ze niet meer in staat is salarissen en pensioenen te
betalen', staat in de brandbrief.

De Griekse bedrijven kunnen het volgens Korkidis nog wel uitzingen tot het
referendum van zondag. De klap komt pas volgende week wanneer voorraden opraken
en klanten wegblijven, omdat ze uitgehamsterd zijn en geen cash meer hebben. De
verwachting is dat consumenten deze week 350 miljoen euro minder uitgeven op een
maandelijks gemiddelde van 2,9 miljard euro. De cijfers zijn nog geflatteerd,
omdat burgers extra voedsel en benzine inslaan, ten koste van andere sectoren
zoals kleding of luxeartikelen.

In de lege winkel in koffers en lederwaren van Theodoros Zourdakis in het drukke
centrum komt deze voorspelling al uit. 'Aan ons hoef je niet te vragen hoe het
gaat, hoor', zegt Zourdakis, die onderuitgezakt met een ijskoffie op zijn
stoepje voor de winkel zit. 'Wij zijn verdoemd.'

Bij zijn belangrijkste leverancier Samsonite hoeft hij nu niet aan te komen voor
een bestelling. 'De locomotief is tot stilstand gebracht. Nu de banken dicht
zijn, kan ik niet bij mijn geld komen. Dat heb ik te danken aan Draghi,
Dijsselbloem, Juncker en consorten die Griekenland ten gronde willen richten.'
Of hij zondag ja of nee zal stemmen in het referendum, weet Zourdakis nog niet.
'Met het mes op de keel kun je geen goede beslissingen nemen.'

Welke vraag er wordt voorgelegd in het referendum is bovendien voor veel Grieken
steeds onduidelijker. Het laatste officiële bezuinigingsvoorstel uit Brussel
dateert van zondag, sindsdien gonst het in Athene van de geruchten dat beide
partijen elkaar alsnog tegemoet proberen te komen. 'Naar mijn weten verloopt het
voorstel dinsdagnacht bij het verstrijken van de deadline', zegt mkb-voorzitter
Korkidis, 'dus waar stemmen we nog over? Volgens mij gaat het alleen nog over
een stem voor of tegen Europa.'

Het uitschrijven van het referendum is volgens Korkidis 'de slechtst denkbare
beslissing op het slechtst denkbare moment' geweest. 'Het is een teken van
politieke zwakte om terug te keren voor een volksraadpleging als je vijf maanden
geleden met een meerderheid bent verkozen.' Tspiras heeft bovendien veel Grieken
tegen zich in het harnas gejaagd met de opmerking op de Griekse televisie
maandagavond dat hij geen 'premier van alle weertypen' is. Hij zei dat op de
vraag wat hij gaat doen als de uitslag tegen zijn zin in toch 'ja' wordt. 'Dat
betekent nieuwe verkiezingen; nieuwe kosten en nog meer tijdverlies',
concludeert Korkides. 'Daar zit niemand op te wachten.'

Taxichauffeur Vassilis Stamatis heeft er geen zin in om mee te doen met het
referendum. 'Vijf jaar geleden had ik me nog willen uitspreken, maar nu maakt
het me niets meer uit', zegt hij. 'Ik ben meer dan de helft van mijn omzet
kwijtgeraakt, mijn vrouw is haar baan kwijt en we hebben al ons spaargeld
opgegeten. Stemmen kost geld omdat ik naar mijn geboortedorp moet afreizen.'

Europa is geen uitstapje waarvan je elk moment kunt weglopen (Vassilis Korkidis
Voorzitter Griekse vereniging van Handel)




VIEW ORIGINAL PAGE: ,

GRAPHIC: Tom, een bekende staatartiest in Athene, geeft voor zijn atelier
commentaar op de situatie in Griekenland.
Foto Corbis

LANGUAGE: DUTCH; NEDERLANDS"
164107596,2015-07-01T00:00:00,Ontslaggolf bij kleine bedrijven,4,De Volkskrant,,"VAN ONZE VERSLAGGEEFSTER, NANDA TROOST",,Ten Eerste; Blz. 1,,684,,"Werkgevers vermijden nog snel de vergoeding die vanaf vandaag verplicht is

Werkgevers in het midden- en kleinbedrijf hebben de afgelopen dagen voor
honderden werknemers ontslag aangevraagd in een poging onder de nieuwe
ontslagvergoeding uit te komen. Advocaten hebben tot en met gisteren overuren
gedraaid om alle aanvragen op tijd de deur uit te krijgen.

Dat blijkt uit een rondgang onder advocaten en uit gegevens die de Volkskrant
heeft opgevraagd bij uitkeringsinstantie UWV. Het aantal ontslagaanvragen daalt
al maanden door de aantrekkende economie, maar schiet nu omhoog. Vorige week is
ontslag aangevraagd voor 1.450 werknemers, een verdubbeling ten opzichte van de
laatste weken.

Door voor 1 juli ontslag aan te vragen ontlopen vooral kleinere werkgevers de
wettelijke transitievergoeding die ze vanaf vandaag moeten meegeven aan
werknemers van wie ze om bedrijfseconomische redenen af willen. Tot vandaag
konden bedrijven kiezen hoe ze dat dan zouden doen: snel, via de kantonrechter,
maar wel met een zak geld voor de ontslagen werknemer; of - met meer geduld -
gratis via het UWV. De Wet werk en zekerheid bepaalt dat er vanaf vandaag nog
maar één route is voor ontslag om bedrijfseconomische redenen: via het UWV.
Iedere werknemer, ook een flexwerker die twee jaar ergens werkt, krijgt nu een
zogenoemde transitievergoeding mee. Die vergoeding bedraagt minimaal eenderde
maandsalaris per gewerkt jaar, tot een maximum van 75 duizend euro - of een
jaarsalaris voor wie meer verdient. Dat maakt het ontslag vooral voor het mkb
(tot 250 werknemers) duurder.

Kleine en middelgrote bedrijven zijn vervroegd gaan reorganiseren, zegt Pascal
Besselink, arbeidsrechtjurist bij juridisch dienstverlener DAS. 'Bedrijven die
anders nog zouden wachten, hebben nu voor 1 juli besloten dat te doen. Dan kost
het ze niets, terwijl ze in oktober, november soms flinke vergoedingen zouden
moeten meegeven aan personeel dat lang bij hen in dienst is.'

Het ministerie van Sociale Zaken zegt dat het is te verwachten dat werkgevers
nog even snel uitzoeken wat het voordeligst is. Maar het UWV geeft alleen
toestemming als daar reden voor is. 'Als er geen werk is, kan de wet ontslag
niet voorkomen. Maar wie wordt ontslagen moet wel eerlijk worden behandeld',
stelt een woordvoerster.

Advocaten zijn de afgelopen maanden door bedrijven overstelpt met vragen over de
Wet werk en zekerheid. Pakken de nieuwe ontslagregels voor kleinere bedrijven
duurder uit, grotere bedrijven zijn vanaf vandaag minder kwijt. Hun route via de
kantonrechter kostte voor gemiddelde werknemers doorgaans een maandsalaris per
gewerkt dienstjaar. Werkgevers waren tot dusver ongeveer 4 miljard euro per jaar
kwijt aan ontslagvergoedingen en juridische kosten.

Toch is het de vraag of de nieuwe ontslagregels goedkoper uitpakken, stelt
Stefan Sagel, hoogleraar arbeidsrecht in Leiden en advocaat bij De Brauw in
Amsterdam. Omdat het ontslagrecht in elk geval niet soepeler is geworden, is de
kans volgens hem groot dat zeker de eerste maanden werkgevers dieper in de
buidel tasten om van personeel af te komen. 'Maar ook als een werknemer met
ontslag heeft ingestemd, is de werkgever er nog niet: werknemers hebben nu twee
weken bedenktijd waarin ze daarop terug kunnen komen. Die komen dan vast en
zeker toevallig een neefje tegen die een hogere ontslagvergoeding heeft
bedongen, zodat ze ook meer geld willen zien.'

De nieuwe wet leidde al eerder tot ophef. Eind april bleek dat uitzendkrachten
vervroegd hun baan kwijtraakten. Bedrijven als ING en Nationale-Nederlanden,
maar ook overheidsdiensten als DUO wilden daarmee voorkomen dat ze flexkrachten
al na twee in plaats van na drie jaar een vast contract moesten aanbieden. Het
inzetten van uitzendkrachten die in aanmerking komen voor een vast contract 'is
niet langer wenselijk, omdat dit arbeidsrechtelijke risico's met zich
meebrengt', schreef bijvoorbeeld de top van de ING aan zijn managers.

Pagina 31
Ontslag: wat verandert er vandaag?

Bij ontslag later in het jaar waren bedrijven soms flink duurder uit geweest
(Pascal Besselink Arbeidsrechtjurist)




VIEW ORIGINAL PAGE:

LANGUAGE: DUTCH; NEDERLANDS"
164107597,2015-06-30T00:00:00,'Geheime afspraak grote landen belette luchtsteun',4,De Volkskrant,,DOOR THEO KOELÉ,,Ten Eerste,,1560,,"Twintig jaar na de val van Srebrenica


Op 11 juli 1995 viel de Bosnische enclave Srebrenica. Daarbij blijkt een geheime
deal in het spel te zijn geweest. Toenmalig minister van Defensie Voorhoeve is
geschokt. Had de enclave gered kunnen worden?

Waren de val van de Bosnische enclave Srebrenica en, daarna, de moord op
achtduizend Moslimmannen en -jongens te voorkomen geweest? Twintig jaar later
vraagt toenmalig minister van Defensie (1994-1998) Joris Voorhoeve het zich nog
altijd af. 'Ik ben er dag en nacht mee bezig. Welke beslissingen op welke
momenten hadden tot andere uitkomsten kunnen leiden?'



Ja, de enclave was te redden geweest. En genocide had daardoor voorkomen kunnen
worden - mits... Tot die conclusie komt Voorhoeve (69), na langdurig onderzoek,
in een boek dat vandaag verschijnt. Het legt opnieuw de 'rauwe zenuw' bloot die
het drama volgens de oud-bewindsman nog steeds is in Nederland.

Bij zijn speurtocht stuitte hij op bewijzen dat grote NAVO-bondgenoten in het
geheim besloten hadden geen gevechtsvliegtuigen in te zetten tegen de
Bosnisch-Servische troepen bij Srebrenica en elders. Dat de VN-top bewust
beloften over luchtsteun brak. Dat enkele grote NAVO-landen al in mei 1995
wisten dat generaal Mladic het door Nederlandse blauwhelmen beschermde
Srebrenica en andere enclaves wilde oprolden.

'Geschokt' was Voorhoeve toen hij twee maanden geleden een verslag zag van een
gesprek tussen de Amerikaanse president Bill Clinton, de Franse president
Jacques Chirac en de Britse premier John Major. Hij vond het in de Clinton
Library in Arkansas; de geheimhouding van het document was opgeheven.

'Op 27 mei 1995 is op aandringen van Chirac en Major besloten geen luchtmacht
meer in te zetten tegen de Bosnische Serviërs. 'To suspend the use of
airpower.'Er waren 340 Franse en Britse blauwhelmen gegijzeld, Londen en Parijs
waren bang dat ze geëxecuteerd zouden worden. Nederland is niet geïnformeerd.
'We keep this quiet.' Toen waren de kaarten geschud.'

Voelt u zich belazerd door de grote bondgenoten?

Hij kiest zijn woorden zorgvuldig: 'Men heeft over het hoofd gezien dat de
Verenigde Naties, nog voor de Srebrenica-missie begon, luchtsteun hadden
beloofd. Die garantie - zo noemde mijn voorganger Ter Beek het - trok de Tweede
Kamer in overgrote meerderheid over de streep. Mijn indruk is dat die beloften
van 1994, laat ik het vriendelijk zeggen, door VN-secretaris-generaal Boutros
Ghali zijn vergeten.

'Op 9 juli 1995, twee dagen voor de val van Srebrenica, heb ik de VN laten
weten: jullie kunnen het niet maken om geen luchtsteun te verlenen. Commandant
Karremans van Dutchbat en andere VN-militairen hadden toen al acht, negen keer
tevergeefs luchtsteun aangevraagd.

'Ik maak mezelf ook verwijten. Ik had in het vliegtuig naar Zagreb moeten
stappen en de bevelhebber van de VN-missie Unprofor, de Franse generaal Janvier,
moeten houden aan de beloften van zijn baas in New York. Ook al besefte ik de
risico's voor blauwhelmen.

'Of het geholpen had, weet ik natuurlijk niet. De VN zeiden dat de feitelijke
macht bij de Franse en Britse regering lag. De leiding van Unprofor was in
handen van Franse en Britse militairen.'

Rekent u zichzelf nog meer aan? Twee weken nadat u minister werd, eind 1994, zag
u persoonlijk hoe beroerd de situatie in Srebrenica was. Heeft u daarop actie
ondernomen?

'Vooropgesteld: Nederland had beloofd tot 1 juli 1995 te blijven. Het was een
verplichting. Ik heb het ook laf genoemd om te vertrekken. Nederland was
destijds het enige land dat bereid was blauwhelmen te leveren. Wel heb ik van
alles geprobeerd om de situatie ter plekke te verbeteren, zoals het instellen
van een luchtbrug voor de bevoorrading van de enclave. Bosnisch-Servische
troepen hielden steeds vaker konvooien tegen en stalen hun brandstof. Ik ging
met de hoed in de hand langs bij andere landen, maar er was geen enkele
bereidheid Srebrenica vanuit de lucht te bevoorraden.

'Ook heb ik zes NAVO-lidstaten gevraagd troepen te leveren om de enclaves te
beschermen. De VN-mitairen waren in feite politiemensen, ze mochten alleen maar
wapens gebruiken ter zelfbescherming. Mijn verzoek vond geen enkel gehoor. Het
was een belangrijk signaal aan Mladic geweest als er boven Srebrenica een Franse
of Britse vlag had gewapperd. Noem het politieke afschrikking.

'De bescherming van Srebrenica en andere 'veilige gebieden' was een totaal
verkeerd ontworpen vredesoperatie. Een verzoek vanuit de VN om luchtsteun door
de NAVO moest langs negende verschillende niveau's. Snel optreden was
onmogelijk. Het had aan commandanten ter plekke overgelaten moeten worden.'

Een oud-defensiemedewerker maakte u onlangs uit voor 'verrader' omdat u op die
fatale 11de juli zelf de VN vroeg luchtsteun af te blazen.

'Die man kwam om vier uur s' middags bij de bunker (het politiek-militaire zenuw
centrum aan het Haagse Plein, red.). Toen was de enclave al gevallen. Om half
vijf kreeg de regering het bericht dat Mladic dreigde Dutchbatters te executeren
en de bevolking met mortieren te beschieten als de NAVO zou bombarderen. Er zou
een enorm bloedbad aangericht zijn onder de 27 duizend mensen die zich op en om
de compound van Dutchbat bevonden. Premier Kok, minister Van Mierlo van
Buitenlandse Zaken en ik keken elkaar aan en we zeiden: 'Het is waanzin om nu
nog door te gaan.' De VN hadden diezelfde conclusie al getrokken. Het hele
verhaal dat de Nederlandse regering de luchtsteun heeft afgeblazen, is onjuist.'

Het verwijt is het zoveelste bewijs dat u blijvend achtervolgd wordt door
'Srebrenica'.

'Ja, ondanks het vele materiaal dat er is - zoals het onderzoek van het
Nederlands Instituut voor Oorlogsdocumentatie, de parlementaire enquête - wordt
soms iets geroepen om ergens de schuld neer te leggen. De conclusie van mijn
boek is dat niet Dutchbat heeft gefaald, noch Nederland, maar dat de hele
VN-operatie is mislukt.

'Waren er een maand eerder NAVO-bombardementen geweest, op verzoek van de VN,
dan zouden wellicht achtduizend mensenlevens gered zijn. Dan had Mladic niet
kunnen aannemen dat hij de enclave zomaar onder de voet kon lopen. De enclave
had alleen gered kunnen worden door tijdig de luchtmacht in te zetten. De
boodschap aan Mladic was dan geweest: we geven Srebrenica niet op.'

Mladic zit nu al jaren in een cel in Scheveningen, evenals zijn politieke baas
Karadzic. Is voor u 'Srebrenica' afgelopen als ze veroordeeld worden?

'Gerechtigheid zal er komen. Er is een overweldigende hoeveelheid materiaal bij
het Joegoslavië-Tribunaal dat hun schuld bewijst. Ik geef je op een briefje dat
beiden wegens de ernstigste oorlogsmisdaden worden veroordeeld. Dat is vooral
van belang voor de nabestaanden van de slachtoffers.'

U was dit jaar in Srebrenica, voor de eerste keer sinds 1994. U ontmoette
nabestaanden. Wat waren uw ervaringen?

'Ik heb de compound van Dutchbat bezocht. Een grote, lugubere hal. Er is een
soort tentoonstelling over de opgegraven lichamen. Aan de andere kant van de weg
is een grote begraafplaats. Heel indrukwekkend. Marmeren witte palen met de
namen van gevallenen erop. Ik was ook in Tuzla, waar de nog niet
geïdentificeerde lijken liggen. Je ervaart de tragedie indringender tussen de
geuren van plastic lijkenzakken.

'Het meest aangrijpende was dit: nadat ik was rondgeleid door mensen die zich
met identificatie bezighouden, kwam ik buiten. Er stonden enkele hele kleine
kistjes met mensenresten. Een Bosnische familie viel er snikkend bij neer. Een
Bosniër die als tolk optrad - hij woont in Nederland en spreekt vloeiend
Nederlands - legde uit wat er aan de hand was. In een van de kistjes bevonden
zich de samengekleefde lijkjes van twee kinderen. Zusjes die om het leven kwamen
toen hun huis in brand was gestoken en elkaar omarmden toen ze stierven.
Moslimkinderen die het slachtoffer waren geworden van een waanzinnige oorlog ,
van etnische zuivering.'

U beschrijft meer voorbeelden van etnische zuivering, waaronder de slachtpartij
door Islamitische Staat (IS) onder yezidi's, vorig jaar in Irak.

'Ja; wat de Bosnische Moslims is aangedaan en wat de yezidi's in 2014 is
overkomen, kan zich op vele plaatsen in de wereld voordoen. Er komen nog meer
Srebrenica's. In het Midden-Oosten en Afrika zien we een combinatie van
ongelooflijk grote groepen werkloze, slecht opgeleide mannen, en een enorme
beschikbaarheid aan vuurwapens. De jongeren hebben geen perspectief, geen
inkomen, geen rol in de maatschappij. Zodra ze lid worden van milities die 300
dollar per maand bieden, voelen ze zich een hele bink. Er wordt bovendien een
verhaal bijgeleverd dat hun misdaden rechtvaardigt, het verhaal dat er een
kalifaat gevestigd moet worden. Het is een giftige mix van economische ellende
en sociale achterstand, onder een religieus vernis.

Ziet u een parallel tussen Srebrenica en het drama van de yezidi's?

'De VN bleven in gebreke; de Veiligheidsraad veroordeelde de slachting van
yezidi's, maar droeg geen oplossingen aan. De Amerikanen en de Britten kwamen
ditmaal snel met luchtsteun te hulp. Anders dan in Srebrenica. Toch zijn er nog
te veel mensen omgekomen.'



JORIS VOORHOEVE: VEILIGE GEBIEDEN - FALEN EN SLAGEN BIJ DE BESCHERMING VAN
BURGERS IN OORLOG. Atlas Contact; 424 p.; EUR 21,99.

Clinton, Chirac en Major hadden een deal; daarmee waren de kaarten geschud

Niet Dutchbat faalde, of Nederland, maar de hele operatie van de VN is mislukt




VIEW ORIGINAL PAGE: ,

GRAPHIC: Joris Voorhoeve: 'Wat de Bosnische Moslims is aangedaan en wat de
yezidi's in 2014 is overkomen, kan zich op vele plaatsen in de wereld voordoen.
Er komen nog meer Srebrenica's.'
Foto Mike Roelofs
Minister Joris Voorhoeve (rechts) in september 1995 bij de uitreiking van
medailles voor Dutchbat-militairen.
Foto HH

LANGUAGE: DUTCH; NEDERLANDS"
164107598,2015-06-30T00:00:00,Griekse rating opnieuw verlaagd,4,De Volkskrant,,VAN ONZE VERSLAGGEEFSTER,,Economie; Blz. 28,,219,,"Kredietbeoordelaar Standard & Poor's (S&P) heeft de kredietwaardigheid van
Griekenland opnieuw verlaagd. Dat heeft S&P maandagavond bekendgemaakt.

De rating ging van CCC naar CCC-, met een negatief vooruitzicht. Eerder deze
maand schroefde S&P de kredietwaardigheid ook al met één stap terug. Volgens S&P
is het onvermijdelijk dat Griekenland binnen zes maanden in gebreke zal blijven
met het nakomen van zijn financiële verplichtingen, tenzij er onverwacht
gunstige veranderingen in de situatie optreden. Het bureau is van mening dat er
een kans van 50 procent is dat Griekenland uit de eurozone gaat.

Maandag werd bekend dat Griekenland een aflossing van in totaal bijna 1,6
miljard euro aan het Internationaal Monetair Fonds (IMF) die voor vandaag staat,
niet zal nakomen. S&P kan de rating binnen zes maanden verlagen naar wanbetaler
als Griekenland niet aan zijn financiële verplichtingen voldoet.

In navolging van de stevige verliezen in Europa en Azië schoten de beurzen in
New York maandag ook in de min.

Er kwam wel positief nieuws over de Amerikaanse huizenmarkt. De voorlopige
woningverkoop in de Verenigde Staten klom in mei voor de vijfde maand op rij en
bereikte het hoogste niveau in negen jaar.

De euro noteerde 1,1238 dollar, tegen 1,1178 dollar bij het slot in Europa.




VIEW ORIGINAL PAGE:

LANGUAGE: DUTCH; NEDERLANDS"
164107599,2015-06-30T00:00:00,Verliezen maar geen paniek op beurzen,4,De Volkskrant,,VAN ONZE VERSLAGGEVER PETER DE WAARD,,Ten Eerste,,515,,"De Griekse crisis heeft maandag tot forse verliezen op de aandelenbeurzen
geleid, maar er brak nergens echt paniek uit. De enige beurs waar daadwerkelijk
een kans op een crash was (die in Athene) bleef maandag gesloten, net zoals de
banken in het land.

Beleggers hopen nog altijd op een goede afloop. Niettemin kelderden de koersen
bij de opening van de beurs op maandagochtend met 4 procent. In de loop van de
ochtend werd dit voor een deel goedgemaakt. Dat had er mee te maken dat veel van
de hoofdrolspelers in Brussel ondanks alle verwijten aan het adres van de
Griekse regering toch de mogelijkheid openhouden voor nieuwe onderhandelingen.
Voorzitter Jean-Claude Juncker van de Europese Commissie zei op een
persconferentie 'dat een Grexit nooit een optie is geweest en nu nog steeds niet
is'. Ook bondskanselier Merkel en president Hollande verklaarden dat de deur nog
open staat. De euro hield ook stand boven de 1,10 dollar. Dat betekent dat
beleggers niet anticiperend op een grote crisis massaal de eurozone verlaten.

Uiteindelijk verloren de aandelenmarkten flink terrein. De AEX-index in
Amsterdam eindigde 3,5 procent lager op 477,15 punten. De graadmeters in
Frankfurt en Parijs sloten 3,7 procent lager, de beurs in Londen daalde 2
procent. In Milaan en Madrid stonden minnen op de borden tot 5,2 procent. Dat
juist in de zuidelijke landen de klappen het grootst waren is geen verrassing.
Beleggers keren zich vanwege het gevaar van besmetting af van die landen.

Staatsobligaties van zwakke eurolanden als Portugal, Spanje en Italië werden
omgeruild in die van sterke als Frankrijk, Nederland en vooral Duitsland. Dat
leidde tot een stijging van de zogenoemde spreads - de renteverschillen tussen
zwakke en sterke eurolanden. Nederland en Duitsland zullen daardoor de komende
tijd goedkoper kunnen lenen, Spanje en Portugal zijn duurder uit.

Hoofdeconoom Lucy O'Carroll van Aberdeen Asset Management zegt dat de risico's
'op besmetting fors zijn toegenomen, zowel direct via de Griekse schuld die bij
andere lidstaten van de eurozone zit, als indirect via associatie'. De andere
eurolanden hebben via het noodfonds grote leningen gegeven aan Griekenland,
waarop ze forse bedragen moeten afschrijven als Griekenland bankroet gaat.

O'Carroll: 'We denken dan aan Spanje dat politiek kwetsbaar is en kampt met een
jeugdwerkloosheidsgraad van 49,6 (na Griekenland met zijn 50,1 procent de
hoogste in de eurozone), ondanks het indrukwekkende herstel van de Spaanse
economie in het voorbije jaar. We denken ook aan Portugal dat zijn economie wel
ziet herstellen maar vanaf een zeer laag niveau en met een zware schuldenlast.
En aan Italië dat ook wel een herstel ziet, maar op Griekenland na de hoogste
schuldgraad van de eurozone heeft, zij het met een veel lager
werkloosheidscijfer.'

De rente op tienjarig Grieks staatspapier steeg met 5 procentpunten naar 15
procent en die op tweejarig met liefst 14 procentpunten naar 34 procent. Dat is
een signaal dat de markt de kans op een Grieks bankroet aanzienlijk hoger
inschat dan afgelopen vrijdag.




VIEW ORIGINAL PAGE: ,

GRAPHIC: Een beveiliger brengt maandag een geldkoffer een filiaal van de
Nationale Bank in Athene binnen. Kleine foto's: demonstratie van het nee-kamp in
Athene.
REUTERS
EPA
REUTERS
AP
Getty Images
AFP
AFP
Getty Images

LANGUAGE: DUTCH; NEDERLANDS"
164107600,2015-06-29T00:00:00,Daar sta je met je eigenheimers,4,De Volkskrant,,,,Opinie en Debat; Blz. 25,,356,,"Brief van de dag


(Volks)tuinieren heeft één nadeel: als je het goed doet kom je om in het
voedsel. Vijf kilo pootaardappelen leveren een oogst van 125 kilo puike piepers,
een zakje van 100 gram slabonen levert tien tot twaalf kilo boontjes op. Het is
niet weg te eten. Oogst in de zomer, als iedereen op vakantie is, dus weggeven
wordt moeilijk. De voedselbank heeft liever geen prei of andijvie, daar zit zand
aan en het zit niet gewassen en voorgesneden in een plastic zak.



Hetzelfde geldt voor kromme komkommers, daar zal wel iets mee zijn, net zoals
aardappels met klei eraan. Werkloze bijstandsmoeders zie je niet op de tuin,
merkwaardig toch. Onze kinderen hebben een totaal ander eetpatroon, eten vaak op
hun werk, dus daar sta je met je eigenheimers, bietjes, courgettes, worteltjes,
en Chinese kool. Op zeker moment is je vriezer vol, zelf at ik afgelopen winter
nog diepvriesboerenkool van de oogst 2012.

Daarbij is het licht frustrerend als jij emmers snijbonen scoort, die
tegelijkertijd in de supermarkt een schijntje kosten. Het sociaal bindend
element van volkstuinen is matig, de vaak oudere tuinders (gepensioneerden)
bemoeien zich mondjesmaat met elkaar, en jongere tuinders hebben na een
geestdriftig eerste jaar door dat je een volks- of moestuin niet kunt mannen met
een uurtje per week. Dus de hype ebt weg. Mijn vrouw en ik hebben een tuin van
300 vierkante meter, daar hebben we in voorjaar, zomer en herfst onze handen
meer dan vol aan. 's Winters ligt het werk goeddeels stil. De bevindingen van
onderzoekster Esther Veen (V, 24 juni) zijn mild uitgedrukt.

Tuinieren is héél hard werken en steeds minder mensen hebben daar zin in. De
iPad is veel interessanter. En als ik uitreken wat een smakelijke maaltijd uit
eigen tuin mij financieel kost aan tuinhuur, bestrijdingsmiddelen, zaai- en
pootgoed, gereedschap, meststoffen, onderhoud kas, nog los van de vele
arbeidsuren besteed aan spitten, wieden, schoffelen, kan ik beter de supermarkt
bezoeken.

Het is de hobby, het buiten zijn, maar er hangt wel een prijs- en tijdkaartje
aan, dat velen verrast.

Ruud van Ling, Heerhugowaard




VIEW ORIGINAL PAGE:

GRAPHIC: Volkstuin in Wageningen.
Foto Marcel van den Bergh / de Volkskrant

LANGUAGE: DUTCH; NEDERLANDS"
164107601,2015-06-29T00:00:00,Brussel zegt nee tegen platte belastingverlaging,4,De Volkskrant,,VAN ONZE VERSLAGGEVER ROBERT GIEBELS,,Economie; Blz. 29,,584,,"Vandaag praten coalitie en een deel van de oppositie over een nieuw
belasting-stelsel. Als het resultaat louter belastingverlaging is, keurt Brussel
het af.


Vanaf vandaag gaat het tussen coalitie en een deel van de oppositie om deze
vraag: slagen wij erin een echt nieuw belastingstelsel op te zetten of komen we
niet verder dan een eenvoudige belastingverlaging van 5 miljard? Is het alleen
dat laatste, dan zegt Brussel 'nee'.



De coalitiepartijen VVD en PvdA en vier constructieve oppositiepartijen (D66,
ChristenUnie, GroenLinks en SGP) beginnen vanavond met onderhandelen over een
nieuw belastingstelsel. Bij zo'n binnenlandse aangelegenheid zou je bijna
vergeten dat er ook nog EU-regels moeten worden gevolgd. Overbekend is de 3
procentseis: het tekort op de begroting van minister Dijsselbloem van Financiën
mag niet meer zijn dan 3 procent van de omvang van de economie. Op dat punt zit
Nederland inmiddels ruimschoots veilig.

Sinds dit jaar is er een nieuwe speler op het veld die de begrotingsdiscipline
van Dijsselbloem streng gaat controleren. De Raad van State, het hoogste
adviesorgaan van het kabinet, bemoeit zich voortaan ook met 's lands begroting.


Vergeet dat feitelijke tekort - die 3 procent - zegt de Raad van State. 'Daar
wordt de Nederlandse begrotingsprestatie niet op beoordeeld.' Het gaat om het
vrij onbekende 'structurele begrotingstekort'. Dat is het tekort op de begroting
niet als percentage van de werkelijke economie, maar als percentage van de
potentiële economie - van de economie die onafhankelijk wordt bekeken van
conjuncturele schommelingen en incidenten zoals bankensteun en
4G-frequentieveilingen.

Van Brussel mag dat tekort een 0,5 procent van het bbp zijn. Dit en volgend jaar
zit Nederland daar precies op. Maar als het kabinet 5 miljard euro structureel
gaat inzetten voor lastenverlichting, vliegt het structurele tekort omhoog. Zo'n
lastenverlichting mag dan ook niet van Brussel, zegt de Raad van State. Jawel,
zegt Dijsselbloem, we krijgen respijt als tegenover dat straks te hoge
structurele tekort, hervormingen staan. Bijvoorbeeld van de arbeidsmarkt of het
belastingstelsel zelf.

Staatssecretaris Wiebes van Financiën kwam deze maand met plannen voor zo'n
hervorming. Daarvoor had hij van het Centraal Planbureau (CPB) en De
Nederlandsche Bank (DNB) al de geruststelling gekregen dat er 5 miljard euro is
aan 'smeerolie'. Die is nodig om burgers en bedrijven die in eerste instantie
nadeel ondervinden van een stelselherziening, te compenseren.

Het advies van CPB en DNB was duidelijk: gebruik die 5 miljard euro ruimte
alleen als ze hervormingen mogelijk maken van btw, gemeentebelastingen en
vermogensbelasting. Daar kan Brussel niet tegen zijn. Maar in het Kamerdebat
over de hervorming van het belastingstelsel sneuvelde die hervorming. Wat
overbleef was 5 miljard platte belastingverlaging.

Of de coalitieafspraak met een deel van de oppositie vanavond doorgaat, hangt af
van de D66-fractie in de Tweede Kamer. Die moet nog besluiten of partijleider
Pechtold gaat aanschuiven. Hij zegt geen zin te hebben in onderhandelen over
hervormingen als hervorming niet mogelijk is.

Want de 5 miljard euro die was bedoeld als smeerolie gaat sowieso uitgedeeld
worden, vooral aan werkenden. Weggegooid geld, zeggen Pechtold en veel economen
met hem. 'De smeerolie lekt weg in plaats van in de motor van de werkgelegenheid
te komen.' Precies de overtreding van Brusselse regels waarvoor de Raad van
State het kabinet waarschuwt.




VIEW ORIGINAL PAGE:

GRAPHIC: Staatssecretaris Eric Wiebes kreeg 5 miljard 'smeerolie' voor zijn
belastinghervorming.
Foto Bart Maat/ANP

LANGUAGE: DUTCH; NEDERLANDS"
164107602,2015-06-29T00:00:00,Woonbond achter ander huurbeleid,4,De Volkskrant,,VAN ONZE VERSLAGGEVER TJERK GUALTHÉRIE VAN WEEZEL,,Economie; Blz. 29,,375,,"Het afschaffen van de inkomensafhankelijke huurverhoging is zaterdag een stapje
dichterbij gekomen. De achterban van huurdersvereniging Woonbond stemde bijna
unaniem voor het akkoord dat de besturen van Woonbond en Aedes hebben gesloten
over toekomstig huurbeleid. Deze steun was een van de voorwaarden die minister
Blok had gesteld.

Vertegenwoordigers van huurders en verhuurders maken zich grote zorgen over de
betaalbaarheid van sociale huurwoningen in Nederland. Sinds het Woonakkoord van
2013 stijgen de huren elk jaar gemiddeld met 2,5 procent boven op de inflatie.
Dat kunnen veel huurders niet meer betalen, stellen de belangenverenigingen.
Begin juni kwamen de besturen overeen dat 1 procent boven inflatie voortaan het
maximum moet zijn.

Ook moet er volgens corporatiekoepel Aedes en huurdersvereniging Woonbond een
einde komen aan de inkomensafhankelijke huurverhoging, waarbij bewoners van
sociale huurwoningen met een relatief hoog inkomen een verhoging tot wel 4
procent plus inflatie kunnen krijgen.

De partijen willen scheefwonen niet langer aanpakken door zich te richten op het
inkomen van huurders. In plaats daarvan kiezen zij voor een zogenoemde
'huursombenadering'. Huurders die relatief weinig huur betalen in verhouding tot
de kwaliteit van hun sociale huurwoning, kunnen dan een huurverhoging van
maximaal 2,5 procent plus inflatie krijgen. Wie al relatief veel betaalt, kan
zelfs een huurverlaging krijgen.

Minister Stef Blok (Wonen) moet dit najaar een voorstel naar de Tweede Kamer
sturen voor een huursombenadering. Maar of hij voor de variant kiest die Aedes
en Woonbond voorstaan, wil hij tot nu toe niet zeggen. Hij laat berekenen of het
voorstel de schatkist meer huurtoeslag gaat kosten. Ook wil hij eerst zeker
weten dat het akkoord wordt gesteund door de achterbannen van Aedes en Woonbond.


Bij de huurders is die steun dus ruimschoots aanwezig. Bij Aedes, dat dinsdag
stemt, is er wel de nodige weerstand tegen het plan. Woningcorporaties in de
Randstad willen tegen stemmen, zij zeggen dat het akkoord hun onvoldoende
inkomsten oplevert om nieuwe huizen te bouwen en oude op te knappen.

Niet het inkomen, maar de kwaliteit van de sociale huurwoning zou de
huurverhoging moeten bepalen




VIEW ORIGINAL PAGE:

LANGUAGE: DUTCH; NEDERLANDS"
164107603,2015-06-29T00:00:00,De ene na de andere pinautomaat is leeg,4,De Volkskrant,,VAN ONZE CORRESPONDENTE SARAH VENEMA,,Ten Eerste,,649,,"Reportage - Op zoek naar geld in Athene


Van paniek mag je niet spreken van de wachtenden voor de banken. 'Maar zonder
zorgen stonden we hier niet.'

De pinautomaat van de Alpha bank knippert. Pasjes invoeren kan. Pincode
intoetsen ook. Maar na het invoeren van het bedrag dat de klant eruit wil
trekken, verschijnt een melding in beeld. 'Het is tijdelijk niet mogelijk geld
op te nemen.'



Kostas Brellas (24) trekt zijn pasje weer uit de automaat en zucht. 'Ik heb nu
al twee automaten geprobeerd', zegt hij. Als hij even voor de automaat blijft
staan, blijkt hij niet de enige. 'Doet-ie het?', vraagt een vrouw die met haar
dochtertje op de automaat afloopt. 'Doet-ie het?', vraagt een man die van de
andere kant komt aanlopen. Brellas gooit zijn hoofd naar achteren. 'Oxi.'

De eerste beslissing die de Grieken namen nadat Tsipras ze vrijdagnacht vroeg
mee te beslissen over een akkoord met de geldschieters, was hun bankrekeningen
leeghalen. Een paar weken geleden verdwenen de miljarden van de rekeningen
zonder dat je er iets van kon zien. Zaterdag ontstonden de eerste rijen op
straat. Zondag was in Athene nauwelijks een pinautomaat te vinden waar geld
uitkwam. Maandag gaan de banken helemaal niet meer open.

In de Atheense wijk Kallithea is zondag de Eurobank nog open. Dertig klanten
staan er voor te wachten. 'Ik neem geld op voor de komende dagen', zegt dertiger
Sottiris. Hij is werkloos en veel valt er niet te halen, zegt hij. Maar hij
verwacht ook chaos. 'Toch ga ik nee stemmen tegen het akkoord', zegt hij. 'Ik
ben geheel afhankelijk van mijn ouders en mijn vader leeft ook maar van een
pensioen. Met de maatregelen die de geldschieters voorstellen, verandert dat
nooit.'

Uit recente opiniepeilingen blijkt dat 57 procent van de Grieken liever een
akkoord met de geldschieters heeft dan een vertrek uit de eurozone. Toch zou het
referendum wel eens heel spannend kunnen worden. Een meerderheid van de Grieken
is namelijk ook tegen het voorstel dat nu op tafel ligt.

'Eerst wilde ik per se in de euro blijven, maar nu ik de voorwaarden van de
geldschieters heb gezien, begin ik mijn twijfels te krijgen', zegt vijftiger
Vassilis. 'We weten allemaal wat nog meer bezuinigen betekent: werkloosheid,
zelfmoord, armoede. Iedereen heeft ons de afgelopen jaren bang gemaakt voor een
vertrek uit de euro. Maar als we weten dat een akkoord doden betekent, kan een
vertrek uit de euro misschien wel minder erg zijn. Wij Grieken overleven wel. Ik
denk alleen dat de rest van Europa in de problemen komt.'

De Griekse ministers benadrukken dat een nee tegen het akkoord geen nee tegen de
euro hoeft te betekenen. 'De komende dagen zou er zelfs nog een akkoord kunnen
komen', zegt Dimitris (28). Voor hem in de rij leest een vrouw de krant.

Een Griekse fotografe maakt een foto van de wachtenden en krijgt woeste
reacties.

'Je moet het geen paniek noemen, maar als we ons geen zorgen maken stonden we
hier natuurlijk niet', zegt Dimitris. Hij stemde in januari op Syriza omdat
verandering wilde. 'Die verandering hebben we gekregen', zegt hij. 'Maar ik weet
niet of ik er blij mee ben. Er is iets gebroken in Europa. Onze regering heeft
ongetwijfeld fouten gemaakt, maar hoe de achttien mensen in de eurogroep bepalen
over ons land is ook niet goed.'

De jonge ingenieur weet niet of hij het advies van Syriza wel op wil volgen.
'Eigenlijk hoop ik dat er de komende dagen iets verandert', zegt hij. 'Dat de
geldschieters toch wat milder worden. Ik weet niet wat ik anders moet kiezen. Ik
wil in de euro blijven, maar als ik ja stem krijgen we nog meer belastingen. Als
ik nee stem, stem ik misschien wel voor de drachme.' Intussen gaat hij zoveel
geld opnemen als mogelijk is, zegt hij. 'Als er nog geld is als ik aan de beurt
ben tenminste.'

Wij Grieken overle-ven wel. Ik denk dat de rest van Europa in de problemen komt
(Vassilis bij een Eurobank in Athene)




VIEW ORIGINAL PAGE: ,

GRAPHIC: Inwoners van Athene in gesprek bij een geldautomaat. Velen proberen
zoveel mogelijk op te nemen voordat de banken dicht moeten blijven.
Foto Nicola Zolin

LANGUAGE: DUTCH; NEDERLANDS"
164107604,2015-06-27T00:00:00,U kunt rustig blijven drinken,4,De Volkskrant,,DOOR COR SPEKSNIJDER,,Sir Edmund,,1646,,"WETENSCHAP Nijpend watertekort. Een catastrofe is nog af te wenden


Californië maakt extreme droogte door, Noord-Korea luidt de noodklok - zijn dit
dan toch echt tekenen van een toekomst waarin waterschaarste leidt tot
voedseltekorten en gewapende conflicten? Nee, zeggen experts.

Kunnen we straks geen avocado meer eten, moeten we vrezen voor onze guacemole?
De droogte in Californië - waar 80 procent van de Amerikaanse avocado's vandaan
komt - bedreigt de populaire vrucht. Boeren moeten steeds meer betalen voor het
water dat nodig is om ze te telen en als ze er niet in slagen soorten te kweken
die minder dorstig zijn, zullen ze moeten overstappen op een ander gewas.



Californië zucht voor het vierde achtereenvolgende jaar onder extreme droogte.
Noord-Korea luidde onlangs de noodklok over de 'ergste droogte van de eeuw'.
Iedereen kent de beelden van verdorde akkers en gebarsten aarde uit het
Midden-Oosten en Afrika. De mogelijke gevolgen liggen voor de hand:
voedselschaarste, drinkwaterschaarste, conflicten om water.

Moeten we ons zorgen maken? Hoeft niet, zegt Frank Rijsberman. Hij heeft meer
dan dertig jaar ervaring als onderzoeker en adviseur op het gebied van
watermanagement, landbouw en voedselveiligheid. Tegenwoordig is hij CEO van de
internationale non-profitorganisatie CGIAR, gevestigd in het Franse Montpellier.
Zonder iets af te doen aan de ernst van de waterschaarste, zingt hij niet mee in
het koor van doemdenkers. Uit zijn mond geen apocalyptische onheilstijdingen.
Rijsberman gelooft in het vermogen van de mens om een catastrofe af te wenden.

Onder invloed van klimaatverandering worden delen van de aarde natter en drogen
andere gebieden uit. Neerslag neemt plaatselijk af, het peil van rivieren zakt
en grondwatervoorraden worden door de mens uitgeput. Groei van de
wereldbevolking, toenemende urbanisatie en stijgend welvaartsniveau zullen de
vraag naar water doen toenemen, terwijl er per wereldburger minder water
beschikbaar zal zijn. Politici, wetenschappers en analisten voorspellen dat
watergebrek en ongelijke verdeling van water zullen leiden tot oorlog.

Rijsberman kent de rapporten. Ja, er zal per aardbewoner minder water
beschikbaar zijn. En ja, de tekorten in droge gebieden kunnen nog nijpender
worden. Maar door zich aan te passen kan de mens veel ellende voorkomen, zegt
hij. Er is volgens hem een wereld te winnen als het gaat om ons zoete water. Er
kan nog heel wat water worden bespaard.

De zwaarste drinker in de wereld is de landbouw. Die slokt 70 procent van het
zoete water op. In sommige snelgroeiende economieën is dat zelfs 90 procent. Dat
kan best wat minder, zegt Rijsberman: 'Er zijn mogelijkheden om waterschaarste
te verhelpen. Als er minder water naar de landbouw gaat, is er meer drinkwater
voor burgers. In droge gebieden kunnen we overschakelen op gewassen die beter
bestand zijn tegen droogte. Dat gebeurt al in Australië. De Amerikanen lopen in
Californië tegen de grenzen aan en zullen moeten overstappen op gewassen die
minder water gebruiken en meer opleveren. Om maar iets te noemen: fruit in
plaats van alfalfa, dat heel veel water nodig heeft en als veevoer wordt
geëxporteerd naar China.'

Rijsberman noemt Israël als voorbeeld van een land dat met slimme aanpassingen
zijn watergebruik in de landbouw drastisch heeft verminderd en de opbrengst
flink heeft opgevoerd. Gewassen worden met een zuinig druppelsysteem
geïrrigeerd, waardoor er veel minder water verdampt. Nog een voorbeeld: rijst,
voor een groot deel van de wereldbevolking het belangrijkste basisvoedsel, is
een slurper onder de landbouwgewassen. Veel soorten rijstplanten groeien in
velden die onder water zijn gezet en waar veel water verdampt. Met genetische
modificatie kunnen soorten worden ontwikkeld die het op droge grond beter doen
dan bestaande rijstplanten. 'Door modernisering kan de landbouw slimmer worden
gemaakt en beter bestand tegen klimaatverandering.'

Met investeringen in de infrastructuur

in met name armere landen kan de verspilling van water aanzienlijk worden
beperkt, stelt Rijsberman. Belasting op water kan verantwoord gebruik
stimuleren. En er zal een reële prijs moeten worden betaald voor water, dat nu
in de meeste landen zo goedkoop is dat nauwelijks over de waarde wordt
nagedacht. Het winnen van zoet water uit zeewater is zo kostbaar en
energievretend dat dit voorlopig de dorst van de landbouw niet zal kunnen
lessen, maar als bron van drinkwater kan dat belangrijker worden dan het nu is.


Rijsberman noemt zich een optimist. 'Het glas is halfvol. De mens past zich vaak
pas aan als zich een crisis aandient. We kunnen ons nog aanpassen als we de
opwarming van de aarde weten te beperken tot 2 à 2,5 procent. De afgelopen
decennia was er aandacht voor transport en energie. We moeten en kunnen nu echt
iets gaan doen aan de landbouw.'

Blijft staan dat de kans op conflicten toeneemt naarmate de waterschaarste
nijpender wordt. In de wereld zijn ruim 270 stroomgebieden van rivieren die door
meerdere landen worden gedeeld. Dat zijn heel wat potentiële spanningshaarden.
Landen die stroomafwaarts liggen, zijn afhankelijk van het gedrag van
stroomopwaarts gelegen landen. Kijk naar Egypte, dat wordt geconfronteerd met de
bouw van een grote stuwdam in de Blauwe Nijl door Ethiopië. Of naar Turkije, dat
met al zijn dammen in de Eufraat en de Tigris de watertoevoer naar Irak en Syrië
regelt.

De geschiedenis leert dat water op zichzelf niet leidt tot oorlog, zegt Annika
Kramer. Ze is senior projectmanager en onderzoeker bij een in Berlijn gevestigde
denktank (Adelphi) voor milieu en buitenlands beleid. Er zijn wel conflicten
waarbij water een rol speelt en waterschaarste kan bestaande politieke, etnische
of religieuze spanningen versterken. Dat laatste was het geval in Syrië, waar
mislukte oogsten leidden tot een trek naar de steden en onvrede over
werkloosheid en corruptie tot ontlading kwam bij de opstand tegen president
Assad.

Er zijn incidentele internationale schermutselingen, maar water is volgens
Kramer nooit de enige inzet van een oorlog. De enige echte wateroorlog werd
2.500 jaar voor Christus uitgevochten tussen de stadstaten Lagash en Umma in het
bekken van de Eufraat en de Tigris, zo staat in een artikel dat Kramer met
enkele collega's schreef voor Unesco.

Waterschaarste kan - hoe vreemd het ook mag klinken - juist een positief effect
hebben: het zet landen aan tot samenwerking. Internationale conflicten over
water worden vaak opgelost met afspraken over verdeling van water en van
waterkracht. Kramer vanuit Berlijn: 'In regio's waar water erg schaars is,
neigen mensen ernaar mechanismen te ontwikkelen om conflict te vermijden en de
schaarste het hoofd te bieden.'

Kramer en andere onderzoekers

telden tussen 1945 en 2008 twee keer zoveel gevallen van samenwerking als van
ruzie tussen landen die het stroomgebied van een rivier delen. De afgelopen
halve eeuw zijn meer dan vijftig waterverdragen getekend. Een daarvan is de
overeenkomst die India en Bangladesh in de jaren negentig sloten na dertig jaar
ruzie over het water in de Ganges. Eerder dit jaar tekenden Egypte, Soedan en
Ethiopië een akkoord over het Nijlwater. Ondanks alle spanningen handhaven ook
Israël, Jordanië en de Palestijnen een zekere mate van samenwerking bij de
verdeling van water van de Jordaan en van grondwater. Wat niet wegneemt dat de
Palestijnen er bekaaid vanaf komen.

Dat in het verleden geen wateroorlogen zijn gevoerd, is geen garantie voor de
toekomst. Ze liggen alleen niet voor de hand, stelde de Amerikaanse geograaf
Aaron Wolf eind jaren negentig in een studie. Oorlog voeren om water is volgens
hem strategisch gezien irrationeel en economisch onrendabel.

Landen die stroomopwaarts liggen, hebben niets te winnen bij een militair
treffen, omdat ze al over water beschikken. Voor stroomafwaarts geleden landen
zou een stuwdam een potentieel doelwit zijn, maar door die te verwoesten lopen
ze het risico een vloedgolf over zich heen te krijgen. Het bezetten van een
stroomopwaarts gelegen land is riskant, kostbaar en levert geheid internationale
kritiek op.

Conclusie: internationale samenwerking loont meer dan oorlog. Zoals een door
Wolf geciteerde Israëlische defensiespecialist zei: 'Waarom zou je oorlog voeren
om water? Voor de prijs van één week oorlogvoeren kun je vijf
ontziltingsinstallaties bouwen. Dan heb je niet te maken met het verlies van
mensenlevens, je hebt geen internationale druk. Wel een betrouwbare
watervoorziening die je niet op vijandig terrein hoeft te verdedigen.'

WATERSCHAARSTE

Slechts 2,5 procent van al het water op aarde is zoet water. Daarvan ligt 68,6
procent als ijs opgeslagen in gletsjers en de poolkappen en is 30,1 procent
grondwater. Slechts 1,3 procent van het zoete water is oppervlaktewater en
bevindt zich in meren en rivieren.

Volgens de Voedsel- en Landbouworganisatie van de VN (FAO) zullen in 2025 1,8
miljard mensen in landen of regio's wonen waar waterschaarste heerst. Van
waterschaarste is sprake als er per jaar per persoon minder dan 1.000 kubieke
meter water beschikbaar is. Tweederde van de wereldbevolking krijgt over tien
jaar mogelijk te maken met zogeheten waterstress: het jaarlijkse wateraanbod per
persoon is dan minder dan 1.700 kubieke meter.

Er is verschil tussen fysieke en economische waterschaarste. Bij fysieke
waterschaarste is er te weinig water om aan de vraag te voldoen. Van economische
waterschaarste wordt gesproken als het beschikbare water om economische redenen
niet toegankelijk is, bijvoorbeeld als de infrastructuur ontbreekt om het water
te gebruiken.

Van het zoete water in de wereld gaat zo'n 70 procent naar de landbouw. Voor de
productie van een kilo graan is 1.500 liter water nodig. Voor de productie van
een kilo rundvlees is dat 15.000 liter.

Waterschaarste kan ook een positief effect hebben: het zet landen aan tot
samenwerking




VIEW ORIGINAL PAGE: , ,

GRAPHIC: Foto Getty Images
Een boer aan het werk op een door droogte getroffen rijstveld in de
stadsprovincie Chongqing in China, maart 2009.
Foto Reuters
Een kudde schapen trekt langs een opgedroogde bron in Condobolin, een plaats in
de Australische deelstaat Nieuw-Zuid-Wales, juli 2002.
Foto Rick Rycroft / AP

LANGUAGE: DUTCH; NEDERLANDS"
164107605,2015-06-27T00:00:00,Asperge,4,De Volkskrant,,SHEILA SITALSING,,Sir Edmund; Blz. 14,,288,,"HET IS EIGENLIJK HEEL SIMPEL


De aspergeteelt mocht zich deze week in grote belangstelling verheugen, dankzij
iets wat werkgeverslobbyman Hans de Boer in deze krant had gezegd. Het ging over
'bijstanders', van wie 'driekwart gewoon aan het werk moet', ook hoogopgeleiden,
want 'die kunnen toch ook gewoon asperges steken, in het zonnetje, met de radio
aan?'



Daar reageerden veel mensen gekwetst op, namens zichzelf of namens een
bijstander, maar de uitspraak 'ga toch asperges steken' bestaat al zo lang als
er werklozen zijn. Sterker, al decennialang worden er van overheidswege - van de
ministers van Sociale Zaken Melkert (PvdA) tot Kamp (VVD) en alles daar tussenin
- drieste pogingen gedaan werklozen uit de bakken van het UWV de aspergevelden
op te jagen.

Die pogingen strandden meestal. Op Polen, Bulgaren en Grieken die blijmoedig
niet altijd even ideale arbeidsomstandigheden ondergaan. En op aspecten van het
werk dat Nederlanders niet aanspreekt: vroeg op, veel bukken, schamel loon en na
een maand of twee is het seizoen voorbij.

In 1995 (!) citeerde deze krant al een boer uit Grubbenvorst zo: 'Vorig jaar heb
ik ervaring opgedaan met werklozen, die min of meer verplicht asperges moesten
steken. Na drie weken heb ik ze ontslagen. Het maakte ze niet uit of ze een
goede of een slechte kwaliteit binnenhaalden.'

Aantoonbare flauwekul evenwel is De Boers opmerking over dat 'zonnetje'. Witte
asperges worden tussen half april (met bodemverwarming al half maart) en Sint
Jan (24 juni) 's morgens in alle vroegte en in de avondschemer handmatig uit de
grond gehaald. Zonlicht dient zorgvuldig gemeden te worden, omdat de dingen
anders verkleuren.

Bleek De Boer toch uit zijn nek te kletsen.




VIEW ORIGINAL PAGE:

LANGUAGE: DUTCH; NEDERLANDS"
164107606,2015-06-27T00:00:00,Met trots presenteert de Single Issue Partij haar programma,4,De Volkskrant,,MAARTJE DUIN,,Vonk,,2224,,"Singles -- Het gaat ons allemaal aan


Beste inwoners van Nederland,

Ik spreek jullie even aan als single. Single? zeggen jullie misschien. Ik ben al
jaren gelukkig getrouwd, samenwonend of lattend. Ja, maar ondertussen verandert
Nederland langzaam in een land van alleenstaanden. 37 procent van de huishoudens
bestaat nu al uit één persoon en dat aantal neemt toe. Belangrijker: jullie
passen bijna allemaal wel een tijd van je leven in dat demografische hokje.
Omdat jullie langer wachten voor jullie je binden, bijvoorbeeld, en vaker
scheiden. Omdat jullie steeds ouder worden, en vaak geen trek meer hebben in een
nieuwe relatie als de laatste is beëindigd door scheiding of dood. Een
demografische verschuiving van jewelste, maar wel een die zich stilletjes
voltrekt. Want de politiek heeft nauwelijks oog voor alleenstaanden en in de
media gaat het nog al te vaak over het cliché van de vrouwelijke hoogopgeleide
single.



Een klein jaar geleden riep ik mezelf daarom uit tot lijsttrekker van een
fictieve partij-in-wording. Met z'n 2,8 miljoenen vormen alleenstaanden nu al
een flink electoraat. En in polls zegt een ruime meerderheid dat we leven in een
stellensamenleving, waarin het singlesperspectief ontbreekt. Wat zou er op het
programma van een partij voor alleenstaanden moeten staan?

Om daarachter te komen, maakte ik een tour door het Nederland van de
alleenstaande. In Drachten bezocht ik met Douwe een kookcursus voor
alleenstaande mannen, in IJmuiden zat ik bij Anja en Maaike in de gereformeerde
kerk, in Breukelen ging ik langs bij Vivian, samen met IKEA-medewerkers die hun
assortiment beter op eenpersoonshuishoudens wilden afstemmen.

Het waren bijzondere gesprekken. Ik was onder de indruk van de manieren waarop
jullie als single vorm geven aan je leven, weg van de gebaande paden (ik denk
aan poolreizigster Bernice) en soms tegen de klippen op (dwarslaesiepatiënt
Herman). Ik bewonderde het lef om over pijnlijkheden te praten: verbroken
relaties, eenzaamheid, onvervulde kinderwensen. Ik was getuige van jullie hechte
vriendschapsbanden, jullie zorg voor kinderen, familieleden, exen en vreemden.

Soms voelde het wel alsof de liefde heel erg van één kant kwam. Een paar
partijgetrouwen hielpen SIP-buttons en stickers in hun woonplaats verspreiden.
Maar waar waren jullie met z'n 2,8 miljoenen toen ik in debatcentrum De Balie
belastingvoordelen voor jullie bepleitte? Hoeveel enthousiasmerende mails en
tweets verstuurde ik niet om jullie naar een protest tegen de eenpersoonstoeslag
op hotelkamers te lokken? Ik wéét toch dat die jullie dwars zit? Welgeteld twee
aanhangers kwamen naar de Vakantiebeurs, in T-shirts met de felroze hashtag
#wegmetde1persoonstoeslag. Nog bedankt, Louise en Petra, jullie inzet wordt
beloond (zie onder).

Misschien willen singles gewoon niet tot een groep behoren. Denken jullie: wat
heb ik, nooit getrouwde 32-jarige advocate, met die gescheiden heftruckchauffeur
van 60 gemeen? Misschien voelen jullie je ongemakkelijk met die schijnwerper op
jullie relationele leven. Denken jullie: die singlesemancipatie zal mijn tijd
wel duren, binnenkort woon ik weer samen. Als inmiddels hokkende lijsttrekker
kan ik daar moeilijk bezwaar tegen maken. En jullie hebben me, vooral via
sociale media, van voldoende munitie voorzien.

Maartje Duin,
lijsttrekker Single Issue Partij

1) Een eigen huis

Singles hebben hogere woonlasten dan stellen. Huren in de vrije sector is, met
name in singlesstad Amsterdam, te duur en een koophuis is voor de meeste
alleenstaanden geen optie. Dus blijven zij tegen hun zin in een studentenhuis
wonen, in een te groot huis voor hun leeftijd, ver weg van hun kinderen, of
onder één dak met de partner van wie ze willen scheiden.
Gemeenten, projectontwikkelaars en banken moeten in hun bouw- en hypotheekbeleid
meer rekening te houden met eenpitters. Laat die eengezinswoningen even zitten,
zet in op betaalbare studio's en hofjes en stimuleer woningdelen. Twee maanden
nadat de SIP schreef over dit probleem, werd het opgepikt door het Amsterdamse
D66-raadslid Reinier van Dantzig. Hij pleit voor meer 'Tinder-studio's en
'Friends-woningen' voor vrijgezelle twintigers. Een goed begin, maar vergeet
alleenstaanden boven de dertig niet.

2) Fiscus, mag het iets minder?

De belastingdruk op alleenstaanden zonder, en alleenverdieners met of zonder
kinderen is in Nederland hoger dan die op tweeverdieners. Dat verschil is ook in
internationaal perspectief fors. Ons belastingsysteem is er nu eenmaal vooral op
gericht om beide ouders aan het werk te krijgen. Wat de koopkrachtplaatjes ook
mogen beweren: het modale gezin met werkende ouders en twee jonge kinderen komt
in de belastingplannen van staatssecretaris Wiebes wéér als grootste winnaar uit
de bus. De tweeverdienersbonus wordt zelfs verhoogd, terwijl alleenstaanden en
kostwinnersgezinnen geen douceurtjes krijgen. Maar waar christelijke partijen
opkomen voor de laatsten, zijn alleenstaanden nagenoeg onzichtbaar in het
fiscale debat. Het voeren van een eenpersoonshuishouden is duur, omdat je geen
schaalvoordelen hebt, geen taken kunt verdelen en dus diensten moet inhuren. De
SIP pleit dus voor een lagere belastingdruk voor alleenstaanden, met name in de
lagere inkomensgroepen. U zoekt dekking, meneer Wiebes? De kinderbijslag voor de
hoogste inkomens kan best worden afgeschaft.

3) Betalen per zak en per drol

'De singlevriendelijkste gemeente? Wij?' De Brabantse gemeente Reusel-de Mierden
was zich er niet van bewust dat haar systeem voor riool- en afvalstoffenheffing
niet alleen milieu- maar ook singlevriendelijk was. Veel gemeenten nemen het
huishouden als uitgangspunt bij het heffen van belastingen. Maar een
alleenstaande moet het wel heel bont maken wil hij evenveel afval produceren als
een gezin met vijf kinderen. En is het eerlijk dat hij voor het doorspoelen van
zijn ene drol evenveel rioolbelasting betaalt? In Reusel-de Mierden zet men in
op afval scheiden. Wat overblijft, wordt per vuilniszak belast. De
rioolbelasting is voor alleenstaanden eenderde van dat van een gemiddeld
meerpersoonshuishouden (dat uit 2,9 personen bestaat).
Kijk op ons kaartje op http://volkskrant.nl/singles hoe singlevriendelijk uw
gemeente is en spreek haar daarop aan.

4) Laat vrienden erven

Nergens komt de ongelijkheid tussen mensen met een gezin en kinderloze singles
zo duidelijk naar voren als in het erfrecht. Als je getrouwd bent en overlijdt,
hoeft je partner tot 633.014 euro geen erfbelasting te betalen. Daarboven gaat
eerst alleen het milde tarief van 10 procent lopen. Voor kinderen geldt
hetzelfde tarief, met een vrijstelling van 20.047 euro. Maar wil je als
alleenstaande zonder kinderen een vriend iets nalaten, dan betaalt die al vanaf
een bedrag van 2.111 euro 30 procent en boven 21.196 euro 40 procent.
Fiscalisten adviseren alleenstaande cliënten wel om dan maar met hun
lievelingsnichtje of goede vriendin te trouwen. Waanzin, vindt de SIP. Zorg dat
alleenstaanden vrienden en kennissen kunnen aanwijzen die tegen een mild tarief
van hen erven. Singlesbelangenvereniging CISA pleitte hier al eerder voor, en
krijgt nu bijval van D66 en het Humanistisch Verbond.

5) Singlesverheffing

'Eindelijk serieuze aandacht voor onze levensstijl': de Single Issue Partij
hoorde het regelmatig. Veel alleenstaanden ergeren zich aan het imago van
eenzame loser, feestende losbol of overkritische carrièrevrouw. En in radio- en
tv-programma's wordt de constatering 'Het aantal alleenstaanden stijgt' vaak
gevolgd door het dreigende 'Maar zijn ze gelukkig?' Het suggereert dat singles
kiezen voor een leven zonder partner. Dat is zelden het geval.
Evenmin zijn ze 24 uur per dag bezig met hun zoektocht naar de ware, zoals films
en televisieseries ons willen doen geloven. Dat singles zo vaak 'op zoek'
lijken, is het resultaat van keiharde dramaturgische wetten, bleek uit
gesprekken met Nederlandse scenarioschrijvers. 'Zonder liefde ben je als
karakter, hoe afschuwelijk dat ook klinkt, al afgeschreven', zei Jantien van der
Meer, die onder meer voor GTST schreef. 'Singles zijn [in een soap] dus óf heel
ongelukkig, óf ze zijn uit op wraak, óf ze willen weer iemand afpakken.' De
Single Issue Partij is niet van verboden of oekazes (zelf werden we flink op de
vingers getikt na een 'stigmatiserend' blog over single homo's), maar van een
beetje verheffing zijn we niet vies.
We roepen mediamakers op om zich bewust te zijn van clichés en stereotyperingen
en eens wat vaker singlevriendelijke films uit te zenden. In Frances Ha en The
Big Lebowski, bijvoorbeeld, zijn de hoofdpersonen uitgesproken single, maar is
hun relationele staat niet het probleem dat moet worden opgelost.

6) Weg met de eenpersoonstoeslag

Verpakkingen in de supermarkt zijn zelden afgestemd op singles. De
eenpersoonstoeslag die hotels hanteren, kan flink oplopen. En bij tal van
diensten, verzekeringen en abonnementen krijgen stellen en gezinnen korting waar
alleenstaanden naast grijpen. De SIP pleit voor een innovatiesubsidie voor
ondernemers die zich op singles richten. Neem Hieke Grootendorst uit Utrecht,
klusvrouw voor alleenstaande vrouwen. Of het kookboek Lekker Alleen, met
eenpersoonsrecepten tegen voedselverspilling. Door ons protest op de
Vakantiebeurs kreeg de SIP een grote commerciële speler mee: in 2016 organiseert
de beurs een singlesvriendelijke editie. Hotels en reisorganisaties die hun
aanbod afstemmen op de soloreiziger, worden in het zonnetje gezet.

7) Zielig zijn we niet, maar toch

Op medelijden zitten singles niet te wachten, dank u. En de meesten zijn liever
alleen dan dat ze blijven hangen in een slechte relatie. Toch zijn
alleenstaanden als groep gemiddeld iets ongelukkiger dan mensen met een partner.
'Laat ze dan gewoon een man/vrouw zoeken', is een bekende reflex. Maar oorzaak
en gevolg zijn in dit verband moeilijk te onderscheiden. Beter kunnen we ons
bewust worden van de specifieke problemen die gepaard kunnen gaan met het leven
zonder vaste relatie.
De kans om opgebrand te raken op het werk, bijvoorbeeld, is voor kinderloze
singles anderhalf keer zo groot als voor mensen met een partner en kinderen.
Een onvervulde kinderwens kan bij vrouwen én mannen voor veel verdriet zorgen,
net als het niet (mogen) zien van je kinderen. Alleen een kind opvoeden leidt
dan weer vaak tot opvoedstress. Werkloosheid komt significant meer voor onder
alleenstaande mannen dan onder mannen met een relatie. Bij criminele mannen
vermindert een relatie de kans op recidive, maar omgekeerd neemt bij elk
misdrijf de kans op een relatie af.
Met eenzaamheid krijgt iedereen vroeg of laat in zijn leven te maken, maar onder
alleenstaanden komt het vaker voor. Echt zorgelijk wordt het als het leidt tot
sociaal isolement. En vergis u niet: 6 tot 8 procent van de volwassen
Nederlanders leeft verstoken van elk sociaal contact.
Het zijn complexe problemen, die niet snel zijn opgelost. Beleidsmakers,
wetenschappers, werkgevers, huisartsen, medewerkers bij de reclassering of het
UWV, maar ook u en ik, kunnen beginnen met de vraag stellen: bent u
alleenstaand? En wat heeft dat voor invloed op uw leven?

8) In het café graag een grote aanschuiftafel

Bibliotheken, musea, pleinen, parken, promenades: mensen die openstaan voor
contact, voelen zich er prettig. Geen wonder dat alleenstaanden graag in grote
steden wonen. Ook kleinere gemeenten doen er goed aan om bij de inrichting van
de woonomgeving te denken aan alleenstaanden, zoals dat nu al met ouderen en
kinderen gebeurt. Cafés en restaurants met een grote gemeenschappelijke tafel
zijn gegarandeerd van de omzet van singles. Want alleen aan een tafeltje zitten,
daar voelen veel mensen zich ongemakkelijk bij. Behalve Single Issue
Partij-aanhanger Harry uit Nijmegen dan. Op Eerste Kerstdag ging hij
bourgondisch uit eten en liet heel twitterend Nederland meegenieten. Via de
hashtag #alleenmetkerst wisselden mensen spontaan ervaringen uit over hoe fijn
of verdrietig het was om Kerst in je eentje te vieren. Dat brengt ons op een
uiterst singlevriendelijke openbare ruimte: sociale media. Wie gelijkgestemden
zoekt, vindt ze daar. Zo brengt de Facebookgroep 'Ziekenboeg Amsterdam' zieke
singles in contact met alleenstaande buurtgenoten die wel een pannetje soep
willen maken. Na het blog van de SIP ontstonden Facebook-ziekenboegen in
Groningen, Leiden en Emmen. Er is een wereld te winnen voor dit soort
initiatieven, waarbij een beroep wordt gedaan op de solidariteit van singles
onder elkaar.

9) Ich bin ein Single

'Lekker belangrijk', 'Eerstewereldproblematiek', en 'Is het nou echt nodig om
die verschillen zo te benadrukken?' Ook die geluiden bereikten ons, meestal van
mensen met een relatie. We herhalen het nog maar eens: singlesemancipatie is
niet alleen een zaak voor de mensen die nu alleen zijn. Ook mensen met een
partner kunnen slechts een scheiding of dodelijk ongeluk verwijderd zijn van een
leven met dure hotelkamers, hoge afvalstoffenheffingen en medelijdende blikken.
Laten we ons voor de gelijkberechtiging van alleenstaanden dus niet op een
fictieve Single Issue Partij verlaten. Singlesemancipatie is pas een feit als
ook de traditionele gezinspartijen de punten uit dit programma omarmen. Alle
politici, ja alle stemgerechtigden, zouden moeten verklaren: Ich bin ein Single.


MAARTJE DUINS BLOGS ZIJN TE VINDEN OP VOLKSKRANT.NL/SINGLES
OP 12 JULI VERSCHIJNT DE LAATSTE




VIEW ORIGINAL PAGE: ,

GRAPHIC: Foto Marie Wanders

LANGUAGE: DUTCH; NEDERLANDS"
164107607,2015-06-27T00:00:00,Proloog Tour wordt 'drukke boel',4,De Volkskrant,,DIRECTIE,,Sport; Blz. 45,,323,,"Primeurscoop


Na de politieagenten willen ook andere ontevreden burgers de start van de Tour
gebruiken om acties kracht bij te zetten. 'Het wordt druk op het parcours',
aldus een bron. 'De renners moeten extra goed opletten.'



Ontevreden politieagenten willen aanstaande zaterdag op de dienstfiets meerijden
in de proloog. 'Er zitten een paar heel sterke jongens tussen met veel
kilometers in de benen, dus er kan straks zomaar een blauwe pet op het podium
staan', aldus een kenner.

Ontevreden boeren willen zaterdag ook gaan meefietsen. Net als verplegend
personeel en mensen uit de zorg, zzp'ers en senioren op omafietsen.

Verder zullen ook de volgende groepen de proloog gebruiken om fietsend aandacht
te vragen voor hun (gerechtvaardigde) eisen: hartchirurgen, vrije rokers,
mkb'ers, vegetariërs, rijschoolhouders, kappers, bezitters van oude auto's,
werkloze musici, asielzoekers, coffeeshopexploitanten, krantenbezorgers,
vloerenleggers, experimentele dichters, oud-voetbaltrainers, ijsmakers,
natuurbeheerders, homo's, pianostemmers, aspergestekers, KLM-piloten,
houtbewerkers, ijzervlechters, betonstorters, blindegeleidehondentrainers,
liftmonteurs, roodharigen, varkensfokkers, bibliothecaressen, kermisklanten,
palingkwekers, snackbarhouders, tijdschriftjournalisten, vrouwen in de overgang,
meubelontwerpers, stenenbakkers, fijnschilders, loodgieters, ramenlappers,
goochelaars, kerkorganisten, masseurs, sekswerkers, haringhandelaars, studenten,
wijninkopers, zilversmeden, fotografen en parkeerwachters. 'Er blijkt veel
onvrede in dit land', aldus een bron, 'en dat komt er nu uit'

'Het wordt een bijzondere proloog', aldus favoriet Tom Dumoulin. 'Het zal niet
gemakkelijk worden tussen die duizenden fietsers door te slalommen. Overigens ga
ik onder protest van start. De hotels waarin we tijdens de Tour slapen zijn
beneden elk niveau. Mogelijk stop ik halverwege om daar aandacht voor te
vragen.'




VIEW ORIGINAL PAGE:

LANGUAGE: DUTCH; NEDERLANDS"
164107608,2015-06-27T00:00:00,'We pakken de uitwassen aan',4,De Volkskrant,,"GIJS HERDERSCHEÊ EN NANDA TROOST, FOTO FREEK VAN DEN BERGH",,Economie,,1792,,"Interview Lodewijk Asscher, minister van Sociale Zaken


De flexibilisering van de arbeidsmarkt is doorgeschoten, zegt hij. Zijn nieuwe
wet moet daar verandering in brengen. 'Het gaat niet alleen om vast of flex,
maar ook om respect.'

e zijn bezig met groot onderhoud van de spelregels rond werk. Twintig jaar zijn
de spelregels rond flexwerk niet veranderd, zeventig jaar zijn de regels rond
ontslag niet wezenlijk veranderd. Van middenmoter in flexibiliteit is Nederland
doorgeschoten naar koploper. Er is veel onzekerheid gekomen, waardoor mensen
waardering en respect missen en 's nachts wakker liggen of ze de volgende dag of
week nog werk hebben en de huur kunnen betalen. Dat is de veramerikanisering van
de arbeidsmarkt. Daarin komt nu een kentering. Het ontslagrecht wordt eerlijker,
de flexibiliteit wordt aan banden gelegd. En in Europa zijn we bezig de
uitwassen van het vrij verkeer van arbeid aan te pakken', zegt Lodewijk Asscher.



De PvdA-minister van Sociale Zaken legt nog eens het belang uit van zijn Wet
werk en zekerheid. Op 1 juli wordt het grootste deel daarvan van kracht. Vrijwel
iedereen in de werkzame leeftijd krijgt ermee te maken. De spelregels voor
flexwerk en ontslag veranderen en met ingang van volgend jaar wordt de uitkering
bij werkloosheid stapsgewijs ingekort.

De vraag is waar Asscher naar streeft. Hoe moet de arbeidsmarkt er in 2030
uitzien? Het antwoord begint met een geloofsbelijdenis over het belang van werk.
Asscher formuleert omzichtig, want als minister spreekt hij namens het hele
VVD-PvdA-kabinet. 'Werk betekent ongelooflijk veel voor mensen: in sociaal
opzicht, voor hun ontplooiing en bestaanszekerheid. Maar werk gaat enorm
veranderen. Wil je die veranderingen opvangen door alleen op kosten te letten,
dan ga je concurreren met China, met robots, met Bulgaren. Dan hebben we straks
geen sociaal stelsel meer en alleen acht miljoen zzp'ers en flexwerkers. Of
willen we dat mensen zich gekend voelen, bestaanszekerheid hebben en het werk
van de 21ste eeuw aankunnen? Ik kies voor dat laatste.

'Daarin staan we niet alleen. In de VS is discussie over minimumloon
losgebarsten, of het niet te laag is. Frankrijk gaat flexibilisering een halt
toeroepen. In Duitsland is het minimumloon ingevoerd. In het Verenigd
Koninkrijk, met een conservatieve regering, staat het nulurencontract ter
discussie. Flexibilisering was het antwoord op globalisering en robotisering.
Maar steeds meer mensen hebben het gevoel: mijn bestaanszekerheid is minder. Ik
weet niet of ik mijn huur wel kan betalen, hoe het met mijn gezin moet als mij
iets overkomt. De risico's zijn bij de individuele flexwerkers en zzp'ers
neergelegd. Dat is niet de manier waarop je welvaart kan behouden en waarop je
een samenleving bouwt.'

Heeft Europa die trend niet versterkt met het vrij verkeer van arbeid ?

'Het vrij verkeer is een successtory, het heeft de Europese Unie veel gebracht.
Maar het is te veel een bokaal die opgepoetst in de vitrine staat. Je moet ook
oog hebben voor de negatieve gevolgen van het vrij verkeer van werknemers.'

Zodra het kon, kwamen hordes Polen, Roemen, Bulgaren om hier voor een appel en
ei aan de slag te gaan.

'De manier waarop EU-regels en het Europese systeem werken is: organiseer
concurrentie op arbeidskosten. Laten we het tegen de Chinezen opnemen en mensen
nog verder onder het minimum drukken. Dat is een race to the bottom. Zeven
belangrijke landen zeggen nu: dit ondergraaft de Europese gedachte. Dat is:
vrede en veiligheid, voedselzekerheid, welvaartsgroei. Dat laatste gaat nu mis.
Nu wordt de bestaanszekerheid van velen aangetast omdat anderen bereid zijn hier
voor een veel lager loon te werken. Vrij verkeer houdt alleen z'n kracht als de
spelregels eerlijk zijn. Gelijk loon voor gelijk werk. Uitwassen ondergraven de
Europese gedachte.'

U wilt ook de trend van minder vaste banen, meer flexwerk en meer zzp -
zelfstandigen zonder personeel - stoppen?

'Mensen worden onzeker van het feit dat ze van contractje naar contractje
moeten. Dat is echt veel wijder verbreid dan men ooit gewild zou kunnen hebben.
Waarom zou de juf die elk jaar op dezelfde school lesgeeft geen vast contract
kunnen hebben? Dat hele denken waarbij alleen de kosten van werk voorop staan
heeft grote delen van de arbeidsmarkt besmet, terwijl je wilt dat mensen met
hart en ziel voor een vak kiezen, zich daar goed in voelen en daar beter in
worden.

'Het gaat me niet eens om de contractvorm, het gaat me om onzeker werk versus
waardering en respect. Dan kunnen mensen veel meer zelf kiezen. De keus is niet
ouderwets vast of flex, maar: wil je kwaliteit in het werk, waardering voor
mensen, wil je respect, dat mensen het gevoel hebben dat ze erbij horen. Of
beschouwen we werknemers alleen als kostenpost.'

Jongeren krijgen nu nauwelijks een vaste baan. Wie zegt dat dat niet verder
doorgaat?

'Het doel van de Wet werk en zekerheid is de waarde van werk voorop stellen. Er
zal altijd flexibiliteit zijn, maar dat kan ook binnen een bedrijf georganiseerd
worden. Er is ook geen contractvorm verboden. De wet gaat er ook van uit dat
mensen eerst tijdelijk ergens werken, in allerlei vormen. Maar na verloop van
tijd moet je ook perspectief krijgen op een vaste baan.'

Dat lijkt niet te gebeuren.

'De wet is nog niet van kracht.'

Werkgevers lopen erop vooruit door flexkrachten te ontslaan; zie ING en
overheidsdiensten als DUO.

'Niet iedereen krijgt uiteindelijk een vaste baan, straks ook niet. Maar ik zie
ook mooie voorbeelden. De nieuwe bouw-cao is een belangrijke doorbraak. Maar je
ziet ook strategisch gedrag van werkgevers. Zij hebben bewust de keuze gemaakt:
ja, we willen flexibiliteit behouden maar we willen ook dat het niet alleen
gebruikt wordt als een goedkope vervanging voor vast werk.'

Zijn ING en DUO dan een laatste stuiptrekking van de oude wet ?

'Nee, het is een strijd, en die is met deze wet niet zomaar beslecht. Deze wet
kan ook nooit het enige zijn. Zo is de wet tegen schijnconstructies ook net van
kracht geworden. Maar ik wil ook kijken hoe we werkgevers tegemoet kunnen komen.
Door de lasten op arbeid te verlagen, door te zorgen dat kleine werkgevers niet
zo kopschuw zijn om mensen in dienst te nemen. Debat helpt ook. Bij ING voelden
ze dat ze aan hun klanten en werknemers niet konden uitleggen dat ze tientjes
gingen beknibbelen op uitzendkrachten. Post NL heeft een grote beweging gemaakt
in de discussie over hoe je omgaat met zelfstandigen door pakketbezorgers in
dienst te gaan nemen. Bij DUO krijgen dertig payrollers alsnog een vast
contract.'

Komt er na 1 juli een ontslaggolf omdat het ontslag goedkoper wordt?

'Ik denk het niet. Straks krijgt iedereen bij ontslag een transitievergoeding,
maar de bescherming blijft hetzelfde. De werkgever moet nog steeds uitleggen
waarom hij iemand wil ontslaan. Of iemand disfunctioneert en dan moet er een
dossier zijn, of er moet worden aangetoond dat het economisch niet meer kan. Ik
heb altijd gezegd: je moet mensen beschermen tegen willekeur. Ik heb nooit
ingezien waarom nou de ene groep een, anderhalf, twee keer een maandsalaris per
dienstjaar meekrijgt en de andere groep nul, zoals de afgelopen jaren het geval
was.'

We hebben het nog niet gehad over de paarse olifant. U wilt de flexibilisering
een halt toeroepen, maar daar zijn de zzp'ers. FNV-voorzitter Ton Heerts
voorziet dat de aanhoudende groei van het aantal zzp'ers de verzorgingsstaat
ondermijnt. Daar verandert deze wet niets aan.

'De discussie over zzp'ers verdient nuance. Ik denk dat het onderscheid tussen
zzp'ers en werknemers nu heel groot is en dat mensen straks veel autonomer
zullen kiezen om een tijdje als zelfstandige of ondernemer te werken en een
tijdje als werknemer. Door nu te praten over dé zzp'er gaat elke discussie mis.
Want het gaat over de geweldig goed verdienende consultant maar ook over de
fotograaf, de pakketbezorger, de juf, de thuishulp en de piloot, de pay to
fly-zzp'er.

'Maar het zzp-schap mag niet gebruikt worden om bedrijfsrisico's af te wentelen
op een individu, zoals nu soms gebeurt. Ondernemerschap moet echt
ondernemerschap zijn, geen verkapte ontsnapping aan normale contractuele
verplichtingen.

'Mensen die als ondernemer nauwelijks kunnen rondkomen, zou je makkelijker
toegang moeten bieden tot collectieve voorzieningen, zoals een verzekering tegen
arbeidsongeschiktheid of meedoen aan een pensioenfonds. Niet verplicht, maar er
is wel enorme behoefte aan. Er is een volksverzekering geweest die iedereen een
uitkering gaf bij arbeidsongeschiktheid en een wet speciaal voor alle
zelfstandigen. Daar kunnen we elementen van gebruiken.'

Veel mensen worden door hun werkgever in een zzp-constructie geholpen onder het
motto: 'joh, dit is goed voor jou'. Zij verliezen zekerheden: pensioen, WW,
arbeidsongeschiktheidsverzekeringen. Daar kunt u iets aan doen.

'Als iemand het minimumloon verdient, is de werkgever veel meer kwijt door
werkgeverslasten. Als de werknemer zelfstandige wordt, steekt de werkgever het
voordeel in eigen zak. Dan ontstaan schijnzelfstandigen die moeten kiezen tussen
lage tarieven of werkloosheid. Het kabinet werkt aan strengere controle op die
schijnzelfstandigheid. Tegelijk willen we de werkgeverslasten voor laagbetaalden
verlagen.'

In twintig jaar is de sociale zekerheid enorm versoberd. Toen ontsloegen grote
bedrijven, Philips voorop, duizenden mensen op hun 54ste, die een riante
uitkering kregen en daarna volledig pensioen. U verkort de WW-duur tot maximaal
twee jaar en dat is het. Zelfs de pensioendatum is onzeker. Dragen de
versoberingen ook niet bij aan de onzekerheid op de arbeidsmarkt?

'Je kunt je afvragen hoe solidair die regelingen van twintig jaar geleden waren.
De WW wordt korter, maar internationaal gezien hebben we nog steeds een goede
regeling. Dat geldt ook voor de AOW. We moeten kiezen. Door die aanpassingen
hebben we ook in de toekomst in Nederland de beste zorg voor iedereen, rijk of
arm, en goed onderwijs voor iedereen.'



Ontslag per 1 juli 2015

De wet schrijft voor wanneer ontslag via UWV of kantonrechter gaat. Iedereen
krijgt een transitievergoeding.

Flexwerk per 1 juli 2015

Verbetering rechtspositie flexwerkers door maatregelen die oneigenlijk en
langdurig gebruik van flexibel werk ontmoedigen.

Werkloosheidsuitkering WW

De maximale duur van de WW wordt tussen 1 januari 2016 en januari 2019
stapsgewijs verkort van 3 jaar en 3 maanden tot 2 jaar.

Werkloosheidsuitkering WW per 1 juli 2015

Werken wordt aantrekkelijker voor WW'ers. Verdiensten worden maandelijks
verrekend met de uitkering.

Wet aanpak schijnconstructies

De hoofdaannemer is aansprakelijk voor arbeidsrelaties bij onderaannemers.

Nieuwe spelregels Wet werk en zekerheid (Wwz)

Ik heb altijd gezegd: je moet mensen tegen willekeur beschermen




VIEW ORIGINAL PAGE: ,

GRAPHIC: Lodewijk Asscher

LANGUAGE: DUTCH; NEDERLANDS"
164107609,2015-06-27T00:00:00,'Kom 10 uur per dag aspergesteken',4,De Volkskrant,,JONATHAN WITTEMAN,,Ten Eerste,,1057,,"Hoe valt de labbekak-uitspraak van werkgeversbaas Hans de Boer bij werkzoekenden
en aspergekwekers?


Van Dale vermeldt geen antoniem van 'labbekak' dat even ouderwets klinkt -
vlijtigerd? Jongen of meisje van Jan de Witt? Maar dat is dus wat Ineke Doggen
(53) uit het West-Brabantse Heerle is: het tegendeel van een labbekak. Nadat ze
haar baan verloor op de administratie van een zorginstelling klopte de WW'er aan
bij Aspergekwekerij Vos in Roosendaal.



Of ze in de aspergewinkel mocht komen werken. Dat mocht. En zo heeft Doggen drie
maanden lang klanten geadviseerd als ze zich afvroegen of ze nu het beste 'B
Wit'-asperges konden kopen of toch liever de AA-s-variant. Tot en met afgelopen
donderdag, want het aspergeseizoen zit er alweer op.

Nu zit Doggen weer in de WW. Maar dankzij haar werk in de aspergewinkel heeft ze
haar uitkering in ieder geval drie maanden kunnen laten stopzetten. Hoe nu
verder? 'Misschien spreek ik de kersenboer hier eens aan, misschien heeft hij
werk.'

Doggen is dan wel het tegendeel van de 'labbekakken' waar VNO-NCW-voorzitter
Hans de Boer woensdag over foeterde in de Volkskrant, toch is ze weinig
enthousiast over zijn woorden. 'Al die labbekakken die hier in een uitkering
zitten, díe moeten aan het werk', zei hij.

Doggen: 'Een vervelende uitspraak. Als ik kijk wat voor moeite ik heb gedaan om
ergens tussen te komen. Ik ben 53, dan krijg je vaak te horen dat je te oud
bent. Als ik dan dit soort uitspraken hoor, dan maakt me dat heel boos.'

Vijftig kilometer verderop staat aspergekweker Gerard Musters uit Elshout zijn
Poolse aspergestekers te instrueren. 'Hans de Boer is een leuke vent, maar het
is wel typisch dat hij nu pas met zijn uitspraak komt - helemaal aan het eind
van de aspergetijd', zegt Musters.

Hij haalt De Boers opmerking aan dat driekwart van de mensen in de bijstand aan
het werk moet, ook hogeropgeleiden. 'Die kunnen toch ook gewoon asperges steken,
in het zonnetje, met de radio aan? Wat is daar fout aan?', zei de
werkgeversvoorman.

'Ik nodig De Boer uit volgend jaar tijdens de piektijd bij ons tussen de Polen
asperges te komen steken - 10 uur per dag, zeven dagen per week, want op zondag
groeien asperges gewoon door', zegt Musters. 'Lekker in het zonnetje, muziekje
erbij. Het is dan 25 graden, de asperges brullen de grond uit, zoals we hier
zeggen. Ik durf er wel een kilo asperges en een fles wijn om te verwedden dat-ie
het niet 70 uur volhoudt - zonder te klagen over last van de rug of oh, wat is
het warm.'

Musters heeft wel wat anders aan zijn hoofd dan Hans de Boer. Al drie nachten
achtereen hebben onverlaten asperges gestolen van zijn erf. 'Ze hebben meer
vernield dan dat ze hebben buitgemaakt', foetert hij. 'Ik denk dat ze 20 kilo
asperges hebben gestolen en 150 kilo vernield, zo knullig zijn ze te werk
gegaan.'

Terug naar de labbekakken. Waarom kunnen uitkeringsgerechtigden 'die goed van
lijf en leden zijn', zoals De Boer zei, niet hetzelfde werk doen als de Polen?
Is het niet gek dat er duizenden Oost-Europeanen in de tuinbouw werken terwijl
424 duizend Nederlanders in de bijstand zitten? Musters zucht. Eens in de zoveel
tijd raakt ze weer in de mode, de discussie over werklozen die maar in de kassen
moeten werken.

'We werken hier met Polen die naar Nederlandse maatstaven het minimumloon
krijgen, maar dat is vier keer zo veel als wat ze in Polen kunnen verdienen.
Uitkeringstrekkers zouden bij ons ook wel asperges komen steken als we ze vier
keer het minimumloon gaven. Maar als we mensen nog meer per uur moeten betalen
om werklozen aan de gang te krijgen, is het niet meer rendabel.'

De marges zijn al zo klein in de tuinbouw, zegt Musters. Met prei is hij
gestopt, er viel niets meer aan te verdienen. 'Over asperges mag ik niet klagen,
dat is een goede boterham.' Maar om zich heen ziet hij veel kwekers omvallen -
goed georganiseerde bedrijven vol Oost-Europese arbeiders. Het is het een of het
ander: consumenten en supermarkten kunnen niet voor een dubbeltje op de eerste
rang zitten als we de tuinbouw aantrekkelijker willen maken voor werklozen.

Musters: 'Albert Heijn en Jumbo maken reclame dat ze het goedkoopst leveren.
Maar de rekening valt ergens neer. Als mensen niet bereid zijn een eerlijke
prijs te betalen, vrees ik dat de tuinbouw helemaal uit Nederland gaat
verdwijnen.'

Michiel Dijkhuizen (33) heeft in de kassen gewerkt. Voor zijn bijstandsuitkering
stopte hij een half jaar lang bougainvillea's en anthuriums in een pot aan de
lopende band bij een sierteeltbedrijf in het Westland. Niks mis mee, zegt de
Rotterdammer, die industrieel ontwerpen studeerde aan de TU Delft (niet
afgemaakt) en journalistiek aan Hogeschool Inholland. 'Maar op je cv helpt werk
in de kassen niet echt. En als er even geen werk is, moet je naar huis en krijg
je ook niet uitbetaald. Het kwam voor dat ik bijna evenveel kwijt was aan
benzine als wat ik verdiende, want een reiskostenvergoeding kreeg ik niet.'

Dijkhuizen zit niet meer in de bijstand: hij verkeert ergens in het
schemergebied tussen werkloosheid en ondernemerschap. Hij heeft een bedrijfje,
Dijkhuizen Creative, waarvoor hij schrijf- en schilderwerk doet. Voor een
liefhebber van het fantasyspel Warhammer verft hij momenteel de soldaatjes van
twee miniatuurlegers. 'Het schuift niet echt', zegt Dijkhuizen. 'Sommige maanden
verdien ik niet genoeg, andere maanden net genoeg. Net genoeg wil zeggen: onder
bijstandsniveau.'

Een uitkering vraagt hij niet meer aan. 'Dan laten ze me weer allerlei shit doen
waar ik niet op zit te wachten.'

Strenge eisen voor bijstand

Mensen met een bijstandsuitkering moeten aan strenge eisen voldoen. Ze zijn
verplicht een tegenprestatie te leveren - heggen snoeien, eten serveren in het
verzorgingstehuis, bladblazen - als hun gemeente dat vraagt. Als ze werk krijgen
aangeboden, moeten ze dat aanvaarden. Doen ze dat niet, dan krijgen ze minder of
helemaal geen uitkering uitbetaald. Bijstandsgerechtigden moeten bereid zijn
maximaal 3 uur per dag te reizen als dat nodig is voor een baan. Als het niet
lukt werk te vinden binnen deze reisafstand, moeten ze bereid zijn te verhuizen
als ze verder weg wel een baan kunnen vinden.



Pagina 19 commentaar
De Boer polariseert

Niks mis met werk in de kas, maar op je cv helpt het niet echt (Michiel
Dijkhuizen werkte na zijn studie bij een sierteeltbedrijf)




VIEW ORIGINAL PAGE: ,

GRAPHIC: Ineke Doggen (53) verkocht drie maanden lang asperges in Roosendaal. Nu
het seizoen is afgelopen, zoekt ze weer werk.
Foto Arie Kievit

LANGUAGE: DUTCH; NEDERLANDS"
164107610,2015-06-27T00:00:00,In het Griekse casino lacht alleen de croupier,4,De Volkskrant,,VAN ONZE CORRESPONDENTE SARAH VENEMA,,Ten Eerste,,1169,,"Premier Tsipras gokt in Brussel, zijn landgenoten in het chique casino op de
berg Parnitha. 'Het enige dat je kunt doen, is meespelen en verliezen.'


In het Regency Casino boven op de Griekse berg Parnitha wordt nauwelijks
gelachen. Fronsend zitten de bezoekers achter de speeltafels. Het is alsof ze zo
vanuit werk of winkelstraat in de kabelbaan naar boven zijn gestapt. In
spijkerbroek lopen ze tussen de donkere speeltafels door.

Achter de gokmachines drukken vrouwen van middelbare leeftijd met hun handtas op
schoot de knoppen in. Opkijken doen ze niet. Als om een vuurtje wordt gevraagd,
schuiven ze met hun hand snel hun aansteker opzij.



'Iedereen komt hier vanwege de crisis', zegt vijftiger Stavros. De
gemeente-ambtenaar wil niet met zijn achternaam in de krant, maar vertelt wel
dat hij bijna iedere avond hier het kaartspel baccarat komt spelen. 'Het spel
van 007', zegt hij lachend. 'Ik heb mazzel dat ik mijn baan nog heb, maar ik
voel de crisis goed. Mijn salaris is 1.000 euro per maand.' Hij heeft fiches ter
waarde van 100 euro voor zich liggen. Winst. De 200 euro waarmee hij begon,
zitten veilig in zijn broekzak. 'Hier win ik soms wel 3.000 euro extra', zegt
Stavros. 'Zo kom ik de maand door.'

De afgelopen jaren zijn zwaar geweest voor de Grieken. Terwijl de regering
bezuinigingen doorvoerde in ruil voor miljardeninjecties, kromp de economie met
een kwart. De werkloosheid is hoger dan 27 procent en het aantal zelfmoorden is
volgens Grieks academisch onderzoek sinds 2010 toegenomen met 35 procent.

Zelfmoorden

Ziekenhuizen schatten dat in vijf jaar tijd ongeveer tienduizend Grieken vanwege
de crisis een einde aan hun leven maakten en economische groei is nog niet in
zicht. Sterker nog, als de linkse premier Alexis Tsipras niet instemt met nog
meer bezuinigingen dreigt Griekenland zelfs bankroet te gaan.

Toch leggen de Grieken hun euro's - mogelijk de laatste - op de speeltafels van
het casino neer. 'Iedereen hoopt wat bij te verdienen', zegt Georgios (24).
'Maar bijna iedereen verliest.' Hij is afgestudeerd in accountancy, maar heeft
alleen werkervaring in een crêperie. Tien tot twaalf uur werken per dag voor
ongeveer 300 euro per maand, zucht Giorgios. Nu heeft hij 50 euro in een
roulette-automaat zitten. Je verliest minder snel met de machines, zegt hij. De
inzet is lager. Hij staat op 100 euro winst. 'Dat is is bijna twee weken werk',
zegt Georgios. 'Maar ik verlies het vast. Ik heb nog nooit gewonnen. Ik heb ook
geen strategie. Het maakt niet uit. Uiteindelijk wint alleen het casino.'

Grieken zijn gokliefhebbers. Ze staan steevast in de top tien lijstjes van
goklanden en huisvesten OPAP, een van de grootste gokbedrijven van Europa. Wat
Tsipras de afgelopen maanden in Europa deed - duwen, toegeven, weigeren,
volhouden en eigenlijk alles behalve een akkoord tekenen - is door sommigen ook
een grote gok genoemd. Een gok die een vertrek uit de euro kan veroorzaken bij
verlies.

Volgens Georgios lijkt vooral de positie van Griekenland in de onderhandelingen
op de positie van een gokker in de verslavende casino's. 'Zelfs als Tsipras de
onderhandelingen anders had aangepakt, had hij er niks beters uit kunnen halen',
zegt hij.

'Kijk maar naar de vorige premier. Samaras was wel vriendelijk en diplomatiek,
maar uiteindelijk moest hij precies doen wat Duitsland hem opdroeg. Ik ben niet
blij met Tsipras. Hij dreigt ons uit de euro te drijven en dat is een ramp. Maar
het akkoord dat hij nu moet ondertekenen, is ook rampzalig voor Griekenland. Het
is duidelijk dat de gevestigde orde wil dat er niks verandert. Het enige dat je
kunt doen is meespelen en verliezen.'

De jonge Griek kijkt om zich heen. Tientallen camera's houden vanaf het plafond
te gokkers in de gaten en het aantal personeelsleden is bijna even groot als het
aantal bezoekers. Ze vullen gratis de glazen drank bij, terwijl de rokende
Grieken hun geld in de handen van de glimlachende croupiers leggen. De enige
lachende aanwezigen.

'Gelukkig is de drank gratis, want dit is een heel treurige plek', zegt
Giorgios. 'Net als Griekenland zelf, eigenlijk. Ik denk niet dat we de komende
vijftig jaar vooruit zullen komen. Tsipras kan schreeuwen, maar het feit is dat
we geld hebben geleend dat we moeten terugbetalen. De mensen die aan de knoppen
zitten, willen niet hervormen. Ik maak mijn laatste geld hier op en vertrek
volgende maand naar Londen. Als ik een baan vind, kom ik nooit meer terug.'

Aan de echte roulettetafel deelt een generatiegenoot zijn sombere toekomstbeeld.
De 26-jarige Yanis is afgestudeerd in bouwkunde en bijna klaar met zijn
dienstplicht. Hij verwacht geen salaris boven de 500 euro per maand, als hij al
een baan vindt. 'Juist daarom heb ik op Tsipras gestemd', zegt hij. 'En ik vind
zijn strategie wel goed. Ik zou niet blij zijn als hij akkoord ging met de eisen
die ze in Brussel stellen. Want hoe kunnen wij jonge mensen een leven opbouwen
met een salaris van minder dan 500 euro per maand? Ik woon bij mijn ouders, ik
kan niet eens met mijn vriendin wonen.'

Spelregels

'Als je de onderhandelingen in Brussel met een casino vergelijkt, zijn de
geldschieters vals spelende croupiers', zegt Yanis. 'Griekenland krijgt geen
enkele kans om iets te winnen. Het is dus goed dat onze premier zich verzet.
Misschien gaat het mis. Dat is een risico. Maar dan zullen we de consequenties
accepteren. We gaan uit de euro en we beginnen opnieuw. Dan kunnen we in ieder
geval zelf de spelregels bepalen.'

Nonchalant schuift hij zijn laatste fiches op tafel. Het balletje rolt. Yanis
verliest. 'Jammer', zegt hij. 'Maar je moet altijd op tijd stoppen, anders
verlies je te veel. Ik stop met spelen en ga gewoon naar huis.'

Crisisweekeinde in Brussel

Vandaag of morgen moet het gebeuren: D-day of Mayday voor Griekenland. Of er
komt een akkoord tussen Athene en zijn geldschieters en een faillissement wordt
op de valreep afgewend, of Griekenland wordt de deur van de eurozone gewezen en
de overige 18 eurolanden beraden zich op noodplannen om verdere chaos te
voorkomen.

Om twee uur 's middags komen de ministers van Financiën van de eurozone in
Brussel bijeen, voor de vierde keer deze week. Hopelijk ligt er een
ontwerpakkoord op tafel, de afgelopen nacht in elkaar gesleuteld door ambtenaren
van de trojka (ECB, IMF, Europese Commissie) en uit Athene. Op basis daarvan
beginnen de onderhandelingen met de Griekse minister Varoufakis. De Duitse
minister Schäuble schat de kans op een akkoord op 50 procent.
Commissievoorzitter Juncker: 'Ik ben optimistisch maar niet overoptimistisch.'

Bij een akkoord krijgt Griekenland de resterende 7,2 miljard euro uit twee
eerdere leningen en 10,9 miljard die waren gereserveerd voor de Griekse banken.
Daarmee kan het land tot dit najaar aan zijn financiële verplichtingen voldoen.

Griekenland krijgt geen enkele kans om iets te winnen (Yanis (26) Dienstplichtig
soldaat, afgestudeerd bouwkundige)

Gelukkig is de drank gratis, want dit is een treurige plek (Giorgios(24)
Afgestudeerd in accountancy)




VIEW ORIGINAL PAGE: ,

GRAPHIC: Twee gokkers keren terug naar Athene met de kabelbaan na een bezoek aan
het casino.
Gokkers in het Regency Casino op de berg Parnitha.

LANGUAGE: DUTCH; NEDERLANDS"
164107611,2015-06-27T00:00:00,Hans de Boer labbekakt zelf,4,De Volkskrant,,DOOR FRANK KALSHOVEN,,Economie; Blz. 27,,678,,"Het spel en de knikkers Frank Kalshoven


Frank Kalshoven is directeur van De Argumentenfabriek.

Reageren?

frank@argumentenfabriek.nl

Volgens het Nederlands Etymologisch Woordenboek van J. de Vries uit 1971 is een
labbekak een 'babbelaar, kwaadspreker, bangerd'. Angstig was de uitspraak van
VNO-NCW-voorman Hans de Boer zeker niet, maar door niet-werkenden denigrerend
weg te zetten liet hij zichzélf kennen als babbelaar en kwaadspreker. Hans de
Boer, kortom, toonde zich in zijn interview met de Volkskrant deze week zelf van
zijn labbekakkerige kant.



Wat is het echte verhaal achter de hoge inactiviteit? Want hoog, daarin had De
Boer het bij het rechte eind, is die wel degelijk. Aan het beantwoorden van deze
vraag leverden het Centraal Planbureau (CPB) en het Sociaal en Cultureel
Planbureau (SCP) deze week een mooie bijdrage in hun gezamenlijke werkstuk De
onderkant van de arbeidsmarkt in 2025. Ofschoon de titel anders doet vermoeden
is het vooral een leerzame geschiedenis.

Waarover gaat die geschiedenis? In één woord: scholing. Het is het verhaal van
een land in ontwikkeling waarin, in de naoorlogse periode, elke generatie hoger
is opgeleid dan de vorige. Het stijgende arbeidsaanbod van middelbaar en hoger
opgeleiden wordt makkelijk geabsorbeerd in een economie die steeds
technologischer wordt. Sterker nog: de vraag naar hoger opgeleiden stijgt
sneller dan het aanbod. Het logische gevolg: de lonen van hoog- en
middelbaaropgeleiden stijgen harder dan die van laagopgeleiden. Een steeds
grotere groep laagopgeleiden kan op enig moment helemaal niet meer meekomen op
de arbeidsmarkt en valt uit, al dan niet met uitkering.

Anno 2015 zijn laagopgeleiden de pineut. CPB en SCP schrijven: 'laaggeschoolden
zijn minder vaak dan middelbaar en hoogopgeleiden actief op de arbeidsmarkt; het
werk dat ze doen is vaker tijdelijk en laagbetaald, ze zijn vaker werkloos en
leven vaker in armoede'. De verschillen zijn 'aanzienlijk'.

Deze aanzienlijke verschillen worden de komende jaren niet kleiner, verwachten
de onderzoekers. Natuurlijk: het aandeel laagopgeleiden in de beroepsbevolking
blijft dalen, doordat generaties die de arbeidsmarkt vaarwel zeggen lager zijn
opgeleid dan de generaties die de arbeidsmarkt betreden. Maar voor die krimpende
groep laagopgeleiden verbetert de arbeidsmarktpositie niet. Integendeel.

Een gebrek aan scholing, niet een overschot aan labbekakkerigheid, ligt dus ten
grondslag aan de hoge inactiviteit.

Wat te doen? Dit is het teleurstellende deel van de studie. De onderzoekers
maken sommetjes over onder meer een verlaging van het minimumloon (dan blijven
meer laaggeschoolden nog net interessant voor werkgevers, ten koste van het
inkomen van de laaggeschoolden) en loonkostensubsidies (idem, maar nu ten koste
van de schatkist). Prima sommen, maar een tikkeltje naast de zelfbenoemde kern
van de zaak: scholing.

Hoe sneller het aandeel laaggeschoolden daalt, des te beter de
arbeidsmarktpositie van de resterende groep. Kernvraag is dus: kunnen we
maatregelen verzinnen die het aandeel laaggeschoolden sneller omlaag duwen?
Hierover reppen de onderzoekers met geen woord. Ze beschouwen de ontwikkeling
van het opleidingsniveau een gegeven, als iets wat ons overkomt. Maar de
geschiedenis, net zelf uit de doeken gedaan, leert toch dat het opleidingsniveau
zeer veranderlijk en beïnvloedbaar is? Dat is naast schieten voor een leeg doel.


Nu en in de toekomst kinderen van school laten komen met een opleiding lager dan
een mbo- diploma op niveau 2 is hen (en de samenleving) veroordelen tot leven in
afhankelijkheid. Tot zeer lage lonen, een hoge kans op werkloosheid, armoede, de
hele ratsmodee. Het beste armoedebeleid? Dat is scholingsbeleid. Het beste
arbeidsmarktbeleid? Dat is scholingsbeleid. Het beste socialezekerheids- beleid?
Drie keer raden.

Kortom: de werkgeversvoorman labbekakt erop los, en de beleidsonderzoekers
vergeten de evidente conclusie te trekken uit hun mooie studie. En ik? Ik ga met
vakantie. Graag tot over een paar weken.

CPB en SCP

schieten naast

voor een leeg doel




VIEW ORIGINAL PAGE:

LANGUAGE: DUTCH; NEDERLANDS"
164107612,2015-06-27T00:00:00,Asscher wil publieke verzekering voor zzp'er,4,De Volkskrant,,VAN ONZE VERSLAGGEVERS GIJS HERDERSCHEÊ; NANDA TROOST,,Ten Eerste; Blz. 2,,508,,"Er moet een vrijwillige, betaalbare publieke verzekering tegen
arbeidsongeschiktheid komen voor zzp'ers. Ook moeten zelfstandigen zich
makkelijker kunnen aansluiten bij een pensioenfonds. Dat moet de
bestaansonzekerheid voor deze zelfstandigen beperken.

Dit zegt minister Lodewijk Asscher (PvdA) van Sociale Zaken in een gesprek met
de Volkskrant. Hij geeft daarin zijn visie op de arbeidsmarkt. Met een reeks
wetten en maatregelen pleegt hij 'na twintig jaar groot onderhoud'. Hij wil de
doorgeschoten flexibilisering en Amerikanisering een halt toeroepen.

Asscher hekelt de bestaansonzekerheid die de flexibilisering en de uitwassen van
het vrij verkeer van arbeid in de Europese Unie met zich meebrengen. 'Daardoor
missen mensen waardering en respect en liggen ze 's nacht wakker of ze de
volgende dag of week nog werk hebben en de huur kunnen betalen. Dat is de
veramerikanisering van de arbeidsmarkt.'

Binnen de Europese Unie wil Asscher het zogenoemde vrij verkeer van arbeid
strenger regelen. 'De manier waarop EU-regels en het Europese systeem werken,
is: organiseer concurrentie op arbeidskosten. Dat is verkeerd. Nu wordt de
bestaanszekerheid van velen ondergraven omdat anderen bereid zijn hier voor een
veel lager loon te werken.' Met zes andere lidstaten, waaronder Duitsland en
Frankrijk, wil Nederland de richtlijn nu aanpassen.

Het ontbreken van betaalbare verzekeringen tegen bijvoorbeeld langdurige
arbeidsongeschiktheid vergroot volgens Asscher de onzekerheid van flexwerkers.
'Steeds meer mensen hebben het gevoel: mijn bestaanszekerheid is minder. Ik weet
niet of ik mijn huur wel kan betalen, ik weet niet hoe het met mijn gezin moet
als mij iets overkomt. Dat is niet de manier waarop je welvaart kunt behouden en
waarop je een samenleving bouwt.'

Er zijn wel commerciële verzekeringen tegen inkomensverlies door
arbeidsongeschiktheid, maar die zijn duur voor zelfstandigen met lage inkomsten.
Vandaar dat Asscher een vrijwillige publieke verzekeringen tegen
arbeidsongeschiktheid aankondigt. Hij verwijst naar de oude volksverzekering
tegen arbeidsongeschiktheid AAW (1977-1998) en een verplichte verzekering voor
zelfstandigen, de WAZ (1998-2004). 'Daar kunnen we elementen van gebruiken',
zegt Asscher.

Hij benadrukt dat het bij zzp'ers om en diverse groep gaat. 'Door nu te praten
over dé zzp'er gaat iedere discussie mis. Want het gaat zowel over de goed
verdienende consultant als de fotograaf, de pakketbezorger, de juf en de
thuishulp'

Hij hekelt de positie van laagbetaalde schijnzelfstandigen. 'Als iemand het
minimumloon verdient, is de werkgever veel meer kwijt door werkgeverslasten. Als
de werknemer zelfstandige wordt, steekt de werkgever het voordeel in eigen zak.
Dan ontstaan schijnzelfstandigen die moeten kiezen tussen lage tarieven of
werkloosheid.' Het kabinet wil met de sociale partners een 'modelovereenkomst'
invoeren die schijnzelfstandigheid moet uitbannen. Daarnaast wil het kabinet de
werkgeverslasten bij lage lonen verlagen.

Pagina 30-31: 'We pakken de uitwassen aan'




VIEW ORIGINAL PAGE:

GRAPHIC: Lodewijk Asscher
Foto ANP

LANGUAGE: DUTCH; NEDERLANDS"
164107613,2015-06-27T00:00:00,Den Haag laat oudere fors minder werken,4,De Volkskrant,,VAN ONZE VERSLAGGEVER GEERLOF DE MOOIJ,,Economie; Blz. 33,,539,,"Voert de gemeente de vut weer in? Nee, zegt de vakbond. Onwenselijk is het
zeker, zegt de arbeidseconoom.


Als eerste grote gemeente gaat Den Haag het mogelijk maken om zestigplussers
flink minder te laten werken. De gemeente wil zo de doorstroom op de
arbeidsmarkt bevorderen en de jeugdwerkloosheid verminderen. Het plan kost op de
korte termijn niets, omdat de salarissen van jongere ambtenaren flink lager
zijn.



Dit staat in het Haagse generatiepact, dat vrijdag samen met de vakorganisaties
FNV en CNV naar buiten werd gebracht. Medewerkers van de gemeente Den Haag van
zestig jaar en ouder krijgen de kans om 60 procent te gaan werken tegen
doorbetaling van 80 procent van het loon. Jongere ambtenaren zullen het
vrijgekomen werk overnemen. Maar niet alles, zodat het de gemeente geen geld
kost.

20 procent van de 1.200 Haagse ambtenaren boven de zestig is bereid om aan de
regeling deel te nemen, blijkt uit enquêtes. Daarmee komen zeker 73 banen vrij
voor jongeren. Een win-win-situatie, zegt wethouder Rabin Baldewsingh (PvdA).
'Zo blijven senioren aan het werk, terwijl jongeren werkervaring kunnen opdoen.'


'De gemeente Den Haag laat ouderen op deze manier deels vervroegd met pensioen
gaan', zegt arbeidseconoom Ronald Dekker van de Universiteit van Tilburg. De
vergelijking met de vut, de vrijwillige vervroegde uittreding, dringt zich op.
De vut werd eind jaren zeventig ook geïntroduceerd om ouderen te laten
plaatsmaken voor jongeren. De uitkering werd betaald met premies die door
achterblijvende collega's werden opgebracht.

'Een terugkeer van de vut op gemeentelijk niveau is onwenselijk', stelt Dekker.
'Deze maatregel bevordert mobiliteit naar minder werk, in plaats van ander werk.
Op de korte termijn is dat voor een gemeentelijke organisatie misschien een
logische oplossing, maar voor de langere termijn moet je op zoek naar een andere
manier om ruimte te creëren.'

Abvakabo FNV-bestuurder Marta Rotgers weerspreekt de vergelijking met de
vut-regeling. 'Dit is geen cadeautje voor de oudere ambtenaren, maar een middel
om jongeren de organisatie binnen te krijgen.' Ambtenaren blijven volgens
Rotgers te lang op hun plek zitten en houden de instroom van jongeren tegen.

Omdat oudere werknemers langer moeten doorwerken, verdwijnt de arbeidsmobiliteit
en is er geen ruimte voor de doorstroom van jongeren. Het percentage werklozen
in Den Haag ligt boven het landelijk gemiddelde: 17 procent vergeleken met 10
procent. 4.800 Haagse jongeren zitten zonder werk.

Arbeidseconoom Dekker begrijpt de afweging, maar ziet het als een tijdelijke
oplossing voor een structureel probleem. Een betere oplossing is volgens hem om
op natuurlijke wijze de mobiliteit te vergroten. 'Door medewerkers te prikkelen
om te kijken of ze wel op de goede plek zitten en, als dat niet het geval is, ze
te helpen om op een betere plek terecht te komen, bijvoorbeeld door scholing aan
te bieden.'

Werkgevers vertellen hun werknemers vaak pas om elders te gaan kijken, wanneer
er moet worden bezuinigd. Volgens Dekker kunnen ze die gesprekken beter voeren
wanneer het goed gaat met de economie. 'Het probleem is dat ze dan te huiverig
zijn om hun goede mensen kwijt te raken.'

Operatie kost de gemeente geen geld




VIEW ORIGINAL PAGE:

LANGUAGE: DUTCH; NEDERLANDS"
164107614,2015-06-27T00:00:00,"Wolven die eenzaam zijn, maar niet alleen",4,De Volkskrant,,,,Ten Eerste,,772,,"Analyse Tactisch vernuft IS


Drie aanslagen op drie continenten rond het vrijdaggebed. Het heeft alles weg
van een mondiale boodschap. In Tunesië werden westerse toeristen gedood, in
Koeweit stierven moskeegangers en in Frankrijk werd iemand onthoofd. Is dit
toeval?

Waren de drie terroristische aanslagen vrijdag in Tunesië, Koeweit en Frankrijk
wel of niet gecoördineerd? De vraag is welke van de twee opties het
zorgwekkendst is.

Als Islamitische Staat (IS) weloverwogen in staat was binnen enkele uren een bom
te laten ontploffen in een sjiitische moskee in Koeweit-Stad, een chemische
fabriek aan te vallen bij Lyon en dood en verderf te zaaien in de Tunesische
badplaats Sousse, dan heeft de organisatie bewezen te beschikken over een
huiveringwekkend tactisch vernuft.



Maar de andere mogelijkheid is niet minder problematisch. In dat geval was er
sprake van één door IS geclaimde aanslag (die in Koeweit), terwijl op twee
plekken elders in de wereld individuen bereid waren zich op te offeren voor
dezelfde doelen, die van het terrorisme uit naam van een geperverteerde islam.
Daarbij gebruikten zij middelen en symbolen, geplukt uit het repertoire van IS.


Voor zo'n vorm van mondiale terreur is organisatorisch vernuft niet eens nodig,
het is een zelf-exploderend netwerk van wolven die misschien eenzaam zijn, maar
niet alleen. Mochten er nog lichtbeelden nodig zijn bij de evidente waarheid dat
terrorisme een internationaal fenomeen is, dan zijn die vrijdag wel geleverd. De
aanslagen troffen drie continenten in één klap.

Misschien bevat bovenstaande al teveel aan mogelijke antwoorden. Voorlopig zijn
er vooral heel veel vragen. Maar uiteraard werd alom de boodschap geciteerd van
die dinsdag werd uitgegeven door IS-woordvoerder Abu Muhammad al-Adnani, waarin
hij de gelovigen, de 'slaven van Allah', opriep juist in deze periode van de
ramadan de heilige oorlog op te voeren, aangezien 'rechtvaardige daden' nu tien
maal zoveel waard zijn dan normaal.

De islamitische vastenmaand begon 18 juni. Ook viert IS dit weekeind zijn
verjaardag: het is een jaar geleden dat leider Abu Bakr al-Baghdadi in een
toespraak het kalifaat uitriep. In Syrië lijken IS-strijders dat te hebben
aangegrepen om deze week een bloedbad aan te richten onder Koerden in Kobani.
Het kan allemaal haast geen toeval zijn, maar nogmaals: dat kan het ook wél
zijn.

Ondanks alle draadjes die de drie gebeurtenissen van vrijdag verbinden, lopen de
aanslagen in hun opzet en hun uitwerking sterk uiteen. De aanslag bij Lyon zal
vooral beklijven door het gruwelijke detail van de onthoofding, de eerste in dit
genre in Europa. Verder leek het een tamelijk knullige, grotendeels mislukte
operatie te zijn, met een bizar particulier aspect: het ene slachtoffer was de
chef van de dader.

De aanslag in Koeweit-Stad - de eerste terreurdaad van IS in deze kleine
oliestaat - was er een in de categorie 'moslims onder elkaar'. Het venijn zit
hem hier - naast het slachtoffertal - in de verhouding tussen soennitische en
sjiitische moslims. Die is in het gehele Midden-Oosten, en zeker op het
Saoedisch schiereiland, uiterst gespannen. De rivaliteit tussen de twee
geloofsgroepen is de belangrijkste oorzaak van de zich voortslepende
burgeroorlog in Irak, uiteraard al ver voor de komst van IS. De daders van de
bomaanslag in de Imam Sadiq-moskee hebben in troebel water gevist.

Maar vooral voor het arme Tunesië was deze bloedige vrijdag een dramatische dag.
Toerisme is een van de belangrijkste economische sectoren van het
Noord-Afrikaanse land. Honderdduizenden Tunesiërs zijn er direct of indirect van
afhankelijk.

Drie maanden geleden werd Tunesië al getroffen door een aanslag op het Bardo
Museum in Tunis, waarbij 21 buitenlandse toeristen omkwamen. Van die klap leek
het toerisme zich te herstellen, maar de aanslag van gisteren - met twee maal zo
veel doden - kan funest zijn.

Tunesië is het enige succesverhaal van de Arabische Lente. De democratische
transitie is tot nu succesvol verlopen. Seculiere partijen hebben de overhand.
De parlementsverkiezingen vorig jaar brachten een coalitieregering voort waarin
de (zeer gematigde) islamitische Ennahda-partij enkele ministers levert.

Wil het succes van Tunesië beklijven, dan is economische groei nodig en vooral
werkgelegenheid voor honderdduizenden ongeduldige jongeren.

Zo'n poel van gefnuikte ambitie kan een voedingsbodem zijn voor jihadistische
rekrutering. Dan zullen straks méér jonge mannen met een kalasjnikov in een
bootje stappen en waar dan ook aan land gaan.

Rob Vreeken

Voor deze vorm van mondiale terreur is organisatorisch vernuft niet nodig




VIEW ORIGINAL PAGE: ,

LANGUAGE: DUTCH; NEDERLANDS"
164107615,2015-06-26T00:00:00,TMG zet mes in drukkerijen,4,De Volkskrant,,VAN ONZE VERSLAGGEVER WILCO DEKKER,,Economie; Blz. 28,,411,,"168 van 250 werknemers weg in Alkmaar en Amsterdam

De Telegraaf Media Groep (TMG) zet het mes in de drukkerijen. De uitgever van
onder meer de grootste krant van Nederland sluit de drukkerij in Alkmaar en zet
in Amsterdam drie van de zeven drukpersen stil. Bij de operatie verliezen 168
van de 250 drukkers hun baan.

Dat heeft TMG donderdag gemeld. Het mediabedrijf, ook de eigenaar van diverse
regionale kranten en de gratis krant Metro, gaat een deel van het drukken
uitbesteden aan 'nader te bepalen externe partijen'. Daarbij wordt De Persgroep
genoemd, de uitgever van onder meer de Volkskrant, waar ook NRC Handelsblad en
nrc.next al worden gedrukt. TMG-topman Geert-Jan van der Snoek sprak donderdag
van een noodzakelijke en ingrijpende beslissing'. 'De drukkerijen staan aan de
wortels van onze onderneming en afscheid moeten nemen van medewerkers die
jarenlang met zoveel hart voor de zaak gewerkt hebben, is zuur.'

Van der Snoek had eerder al laten weten dat de drukkerijen niet tot het
kernbedrijf en de hoofdmerken behoren, waarop TMG zich volgens hem moet richten.
De hoeveelheid kiloton papier loopt snel terug, niet alleen door de dalende
oplagen, maar ook doordat meer mensen de krant digitaal lezen.

TMG is niet alleen eigenaar van De Telegraaf, Metro en diverse regionale
kranten, maar heeft ook weblog GeenStijl (dat weg mag van de topman) en Sky
Radio. Het is al tijden onrustig bij het bedrijf dat in de rode cijfers zit en
kampt met een teruglopende omzet. Van der Snoek zette eerder al diverse
directeuren op straat en verving ze door mensen van de NDC, de kwakkelende
noordelijke uitgever waar hij zelf vandaan komt. Onlangs sneuvelde ook
hoofdredacteur Sjuul Paradijs in de machtsstrijd, die onder meer tot uiting kwam
in een plan om de katernen niet meer onder de hoofdredactionele
verantwoordelijkheid te laten vallen. Dat voornemen zou nu weer van tafel zijn.
Een vervanger voor Paradijs is er nog niet. Ook over een reorganisatie bij De
Telegraaf en Metro zijn er nog geen nadere berichten. TMG moet verder in de
kosten snijden door de dalende inkomsten, zo werd al eerder bekend.

De bonden zijn onaangenaam verrast over het grote aantal ontslagen. Bestuurder
Arie Kasper van CNV Dienstenbond ziet één lichtpuntje: de eerder overeengekomen
verlenging van het sociaal akkoord tot 1 december. 'Dat sociaal plan vormt
gelukkig een prima vangnet en kan de negatieve gevolgen voor werknemers
grotendeels opvangen.'




VIEW ORIGINAL PAGE:

GRAPHIC: Toenmalig hoofdredacteur Sjuul Paradijs bekijkt op 9 september 2014 het
drukproces van de eerste exemplaren van de nieuwe Telegraaf op tabloidformaat.
Foto ANP

LANGUAGE: DUTCH; NEDERLANDS"
164107616,2015-06-25T00:00:00,Debat politiegeweld in VS lijkt op Zwarte Pietdebat,4,De Volkskrant,,VAN ONZE VERSLAGGEVER SANDER VAN WALSUM,,Wetenschap; Blz. 25,,614,,"Interview Michelle Knight

Het Amerikaanse debat over politiegeweld zit al ruim een eeuw vast, stelt de
amerikaniste. Welke les zit er in dit patroon van 'steeds zijn gelijk halen'?

Michelle Knight - Nederlande dochter van een Britse vader - verdiepte zich voor
haar promotieonderzoek in het politiekorps van de stad New York, de NYPD. En dan
met name in de communicatiestrategie die het corps volgde na de dood, door maar
liefst vijftig politiekogels, van de 23-jarige Sean Bell in november 2006. Die
strategie is van oudsher nogal defensief van aard en draagt bij aan het
wantrouwen waarin de politie en - overwegend - Afro-Amerikaanse burgers elkaar
gevangenhouden. In de handelwijze van de NYPD herkent ze een patroon dat ook
zichtbaar is in recente incidenten waarbij zwarte burgers het slachtoffer werden
van schietgrage agenten - niet uitsluitend blanken. Zelfs in onze Zwarte
Pietdiscussie zouden we ons voordeel kunnen doen met de lessen die hieruit te
trekken zijn. Knight verdedigt haar proefschrift maandag aan de
Rijksuniversiteit Groningen.

Hoe ziet dat reactiepatroon van de NYPD eruit?

'Het begint met een incident dat door de pers wordt opgepikt, zoals de dood van
Sean Bell in 2006. Dat voorval trok nogal de aandacht, omdat het slachtoffer
ongewapend was, omdat hij de avond voor zijn huwelijk werd gedood en omdat de
politie vijftig kogels op hem had afgevuurd. Dat maakte de gebeurtenis
nieuwswaardig. De politie schoot in de defensieve reflex: ze kwam met
statistieken waaruit bleek dat ze goed werk deed, en ze meed elke persoonlijke
verwijzing naar Bell. Die werd nooit met name genoemd maar altijd als 'het
slachtoffer' omschreven. Die stugge positionering stond haaks op de emoties die
het voorval losmaakte bij veel Afro-Amerikanen.'

Hoe uitten die hun woede?

'Niet door te plunderen en huizenblokken in de as te leggen, zoals in andere
Amerikaanse steden na dergelijke voorvallen. Wellicht hing dat samen met de
disciplinerende invloed die de omstreden dominee Al Sharpton in zijn gemeenschap
uitoefent. 'Wij zijn boos (angry) zonder woest (mad) te zijn', is zo'n
uitdrukking van hem. Maar in die boosheid worden wel wraakgevoelens geuit. Die
sterken de politiebonden weer in de opvatting dat de agenten de pineut zijn. En
zo wanen beide kampen zich slachtoffer.'

Wat is de parallel met ons Zwarte Pietdebat?

'Ook daarin ging snel de bereidheid ontbreken om zich in de gevoeligheden van de
tegenstander te verplaatsen. Beide partijen voelen zich slachtoffer: de een van
racisme, de ander van de aanslag op een onschuldig kinderfeest. Wat je nu ziet
is een gevecht waarbij de modder van de een als munitie dient voor de ander. '

En hoe kom je uit die gijzeling?

'Door fouten ruiterlijk te erkennen en door een open omgang met het verleden te
ontwikkelen. Dat wil zeggen: het verleden niet aanroepen om je gelijk te
bevestigen. Dat is nu juist het probleem, als de tegenstelling haar origine
heeft in de geschiedenis. Dan moet je niet alleen over je eigen schaduw heen
springen, maar ook over die van je ouders en de mensen om je heen.'

Waaruit bestond die voorgeschiedenis van de NYPD?

'Historisch gezien is de NYPD in veel opzichten de kop van jut. In de 19de eeuw
had het als instituut een zwak mandaat: migranten naar de vrije wereld wilden
geen sterke politie. Dat weerhield hen er niet van de politie telkens aan te
vallen wegens tegenvallende prestaties. Later probeerden autoritaire hervormers
de politie te professionaliseren zonder de politieman op de straat erbij te
betrekken. Die groep is zich steeds meer slachtoffer gaan voelen en heeft zich
teruggetrokken in een cynische politiecultuur die wars is van verandering.'




VIEW ORIGINAL PAGE:

GRAPHIC: Michelle Knight
Foto Ward Oranje

LANGUAGE: DUTCH; NEDERLANDS"
164107617,2015-06-25T00:00:00,Wet topinkomens is veel te zwaar geschut,4,De Volkskrant,,JAN WILLEM VAN KLEEF IS SPECIALIST ARBEIDSRECHT IN DE PUBLIEKE SECTOR.,,Opinie en Debat; Blz. 23,,636,,"Symboolwetgeving


Excessen zijn zeldzaam onder topambtenaren, die wel vaak het slachtoffer zijn
van politieke willekeur.

De Wet normering topinkomens stelt sinds 2013 paal en perk aan salarissen en
ontslagvergoedingen in de publieke sector. Normering en transparantie moeten
uitwassen tegengaan. Maar de wet blijkt als het gaat over ontslagvergoedingen
veel te zwaar geschut voor een probleem dat nauwelijks bestaat. Een symboolwet,
die averechts werkt, topfunctionarissen afschrikt en de echte excessen in het
semipublieke domein niet aanpakt.



Waar hebben we het over? De WNT is in het leven geroepen om te voorkomen dat de
publieke sector net als de marktsector ten prooi valt aan falende en graaiende
bestuurders. Het maximum jaarsalaris mag niet boven dat van een minister
uitkomen, namelijk 178.000 euro. De wet regelt verder dat topfunctionarissen bij
ontslag 1 jaarsalaris meekrijgen plus maximaal 75.000 euro. Hing de integriteit
in de publieke sector er dan zo beroerd bij dat deze wet noodzaak was? Welnee.
In 2013 zijn er van de vele duizenden topfunctionarissen niet meer dan 136
ontslagen. Slechts 42 van hen ontvingen een vergoeding boven de wettelijke norm,
waarvan de helft in de zorgsector. En het merendeel viel ook nog eens onder het
overgangsrecht. Deze cijfers wijken nauwelijks af van de oude situatie.
Graaiende faalambtenaren? Laat het een enkeling zijn, maar daar heb je echt geen
wet voor nodig.

In de praktijk wordt een topambtenaar meestal niet ontslagen omdat hij niet
functioneert, maar omdat hij het slachtoffer is van politieke willekeur. Hij
wordt gedwongen het veld te ruimen omdat het bijvoorbeeld niet botert met een
nieuwe minister of wethouder. Is het dan reëel hem af te wimpelen met een
standaardoplossing die totaal geen rekening houdt met de omstandigheden? Zoals
de politieke context, het aantal dienstjaren of de hoogte van het inkomen. Vindt
hij dat hem - na jarenlang smetteloos functioneren - meer toekomt, dan kan dat
alleen via de rechter worden afgedwongen in plaats van dat werkgever en
werknemer er onderling netjes uitkomen, zoals tot voor de WNT praktijk was.

Overigens ging dat zelden om gouden handdrukken, doch meestal om het creëren van
reële kansen voor een overstap naar een andere (top)functie. Vaak zelfs
geruisloos zonder media-aandacht of ophef.

De WNT verslechtert de positie van topfunctionarissen en maakt dat zij
topfuncties gaan mijden. Talent stroomt niet door naar boven, maar blijft hangen
in de veilige functies net onder de top waar de wet niet op van toepassing is.
Op langere termijn ligt verschraling van kwaliteit in het publieke topsegment op
de loer. Bij een op de vijf gemeenten zitten topfunctionarissen in de
'gevarenzone' van de WNT, terwijl hun salaris lager is dan bij sub-topfuncties
bij het Rijk. Een topfunctie bij de gemeente is dus geen 'leuke' baan meer.

De ontslagregeling in de WNT moet daarom op twee punten worden aangepast. Ten
eerste moet het plafond eruit. Niet een jaarsalaris met een maximum moet
bepalend zijn maar de context waarin en dat kan dus ook betekenen dat het minder
wordt. In plaats hiervan moet een ontslagformule komen toegesneden op de
betreffende (semi)publieke sector, die recht doet aan de individuele context bij
ontslag. Waarbij de touwtjes voor de zorgsector en de woningbouwcorporaties
overigens wel wat strakker mogen worden aangehaald.

Ten tweede - en dat is de werkelijke uitdaging - moet de WNT ook gaan gelden in
sectoren met een publieke, maatschappelijke functie, zoals banken,
energiebedrijven en het openbaar vervoer. Want juist daar zijn de gevolgen van
het gebrek aan wettelijke normering het ernstigst. Wat te meer klemt, omdat de
overheid als het mis gaat de reddende (lees: betalende) engel mag zijn.

Topfunctie bij de gemeente is geen leuke baan meer




VIEW ORIGINAL PAGE:

GRAPHIC: 'Maseratiman' Möllenkamp van woningbouwcorporatie Rochdale wordt
verhoord door parlementaire enquêtecommissie.
Foto Arie Kievit
JAN WILLEM VAN KLEEF

LANGUAGE: DUTCH; NEDERLANDS"
164107618,2015-06-25T00:00:00,"Geen hervorming, wel lagere lasten",4,De Volkskrant,,"VAN ONZE VERSLAGGEVERS ROBERT GIEBELS, FRANK HENDRICKX",,Ten Eerste; Blz. 12,,707,,"Coalitie kan goed leven met instandhouden huidige belastingstelsel

'Alexander!' Premier Mark Rutte roept nog even joviaal naar zijn oudste en
vaardigste gedoger Alexander Pechtold. Die legt even verderop aan journalisten
uit waarom hij mogelijk niet meer verder wil praten met het kabinet over een
nieuw belastingstelsel. Pechtold gaat zich 'beraden met de fractie' en
'nadenken'. 'Want het kabinet geeft niet duidelijk aan wat het wil.'

Zo eindigt het debat over de belastingplannen in een cliffhanger. Zijn de
onderhandelingen geklapt voordat ze zijn begonnen? Na een kleine vijf uur
debatteren is de verwarring groot. Er zijn nu verschillende pakketten, met
verschillende gedogers, zonder duidelijke meerderheden in de Eerste Kamer.

Rutte heeft het voorspeld, herhaalt hij meerdere keren. Als je in het openbaar
gaat praten, vlucht iedereen naar de schuttersputjes. 'Ik was niet vóór dit
debat', zegt de minister-president aan het eind van dat debat in de Tweede
Kamer. Wiebes, de staatssecretaris verantwoordelijk voor het belastingplan,
heeft daarin geen woord gezegd.

Eén ding is zeker: een platte lastenverlichting van 5 miljard, zonder echte
hervorming van het stelsel, is steeds realistischer. De coalitiepartijen VVD en
PvdA kunnen er prima mee leven. Het CDA vindt het met enkele kleine
verbeteringen voor ouderen ook wel best, zolang het kabinet de btw maar niet
verhoogt. Nog een paar kleine partijen erbij en het 'lastenverlichtingpakketje'
(dixit Pechtold) zeilt probleemloos door de Eerste Kamer.

D66 wil meer hervormingen om de werkgelegenheid te stimuleren, maar heeft het
gevoel te trekken aan een dood paard. Er is in potentie een meerderheid die wil
praten over een stelselwijziging die 10 tot 15 jaar meegaat, maar bijna niemand
lijkt te geloven dat het ook echt kan.

Dat heeft onder andere te maken met het optreden van het nieuwste lid van de
gedoogconstructie: GroenLinks. Naast D66, ChristenUnie en SGP is die partij
onontbeerlijk voor een minieme meerderheid in de Eerste Kamer.

GroenLinks-leider Jesse Klaver stak vorige week de vinger op om mee te praten.
Premier Rutte riep toen alle partijen op 'om de boel heel te laten' en niet
vooraf via de media allerlei eisen te stellen. Sindsdien gaat er geen dag
voorbij of Klaver komt met eisen - meer vergroening, meer geld voor
niet-werkenden, geen btw-verhoging voor cultuur, maar wel op vlees, hogere
energiebelasting voor grootverbruikers. 'Dat was niet altijd behulpzaam', zei
Rutte tijdens het debat, zonder Klaver te noemen.

Bij de VVD zijn de bedenkingen groot over al die 'onhaalbare' eisen.
Fractievoorzitter Halbe Zijlstra spreekt gloedvol over de lastenverlichting van
5 miljard voor werkend Nederland, maar klinkt dof als de andere pakketten aan
bod komen. Daarin wordt - nauwelijks uitgewerkt - een verhoging van de btw en
van de gemeentebelasting voorgesteld die dan wordt teruggegeven in de vorm van
bijna 10 miljard lagere inkomstenbelasting.

Het blijft onhelder hoe zo'n majeure operatie tot stand moet komen als de
standpunten van VVD en het kleine, maar ambitieuze GroenLinks mijlenver uiteen
liggen. Pechtold wilde gisteren weten of het kabinet wel echt de ambitie heeft
om er iets van te maken. Rutte hield zich op de vlakte. 'Ik weet precies wat ik
wil. Ik ga het alleen niet in het openbaar zeggen.'

Voor Pechtold is dat niet voldoende om de twijfel weg te nemen. Hij wil niet
alleen overleggen met zijn fractie, maar ook met de premier.

Dat telefoonverkeer zal de komende dagen op gang komen. De hoop is dat D66
alsnog aanschuift ergens begin volgende week, maar de meeste partijen gaan ervan
uit dat het na een paar sessies dan al weer voorbij kan zijn. Zeker bij D66 is
de stemming achter de schermen bedrukter dan fractieleider Pechtold laat merken.
'Dit wordt natuurlijk helemaal niks', aldus een bron.

De vraag lijkt vooral wie als eerste de nooduitgang opzoekt. Pechtold maakt daar
nu de meeste aanspraak op, al heeft Klaver met zijn publieke eisen ook al een
voorschot genomen.

Premier Rutte is vooralsnog tevreden als de gesprekken op z'n minst op gang
komen. 'Als het niet lukt, even goeie vrienden. Maar dan hebben we het tenminste
geprobeerd.'

5 (uur debatteren levert eigenlijk alleen maar verwarring op)




VIEW ORIGINAL PAGE:

LANGUAGE: DUTCH; NEDERLANDS"
164107619,2015-06-25T00:00:00,Debacle rond NS eist opnieuw een slachtoffer,4,De Volkskrant,,VAN ONZE VERSLAGGEVER JEROEN VISSER,,Ten Eerste; Blz. 10,,501,,"Het aanbestedingsdebacle bij de NS heeft een nieuw slachtoffer geëist. Na het
ontslag van topman Timo Huges heeft ook de voorzitter van de raad van
commissarissen, Carel van den Driest, zijn functie neergelegd.

De voorzitter, sinds 2012 commissaris, neemt de verantwoordelijkheid voor de
'rommelige wijze van het beoogde ontslag van Huges', die tot een 'gecompliceerde
juridische situatie' heeft geleid.

Volgens de NS en minister Dijsselbloem (Financiën) diende Huges op 5 juni
mondeling zijn ontslag in bij de raad van commissarissen. Die rekende hem zijn
rol in het schandaal rond de aanbesteding van het openbaar vervoer in Limburg
zwaar aan.

Deze week bleek dat Huges deze lezing betwist. Hij zou die dag alleen zijn
bestuurstaak hebben neergelegd. In dat geval zou Huges nog recht hebben op
salaris en - bij een formeel ontslag - wellicht een vertrekregeling.

Dit is in theorie mogelijk omdat bestuurders zowel een vennootschapsrechtelijke
als een arbeidsrechtelijke relatie kunnen aangaan. Pijnlijk is dat de raad van
commissarissen heeft verzuimd het ontslag op papier te zetten. 'Daardoor kan
deze onduidelijkheid bestaan', schrijft Dijsselbloem.

Het is niet de enige administratieve slordigheid. Zo blijkt bijvoorbeeld dat
Huges in het handelsregister nog steeds te boek staat als bestuursvoorzitter van
de NS.

Arbeidsrechtsdeskundigen betwijfelen echter of de positie van Huges stand houdt.
De Hoge Raad oordeelde in april 2005 dat als iemand zelf opstapt als bestuurder,
hij ook automatisch ontslag neemt als werknemer bij het bedrijf.

'Als hij ten overstaan van de commissarissen heeft gezegd dat hij opstapt, dan
is hij ook echt weg', zegt Petra Charbon van advocatenkantoor Bergh Stoop &
Sanders. Het ontbreken van een ontslagbrief is in zo'n geval niet
doorslaggevend, meent Charbon.

Onhandig is het wel, zegt juriste Hanneke Bennaars, die volgende week aan de UvA
promoveert op de rechtspositie van bestuurders. 'Je opent de weg voor gedoe.'

Bennaars ziet twee theoretische ontsnappingsroutes voor Huges. 'Als in zijn
arbeidsovereenkomst, of toen hij zijn functie neerlegde, expliciet is
afgesproken dat hij bij een vertrek als bestuurder in dienst zou blijven. Of als
hij een arbeidsovereenkomst heeft met een dochtervennootschap binnen de NS.' In
dat geval moet Huges alsnog ontslagen worden via een aandeelhoudersbesluit.

Als Huges dat ontslag aanvecht, zal een rechter zich moeten buigen over een
eventuele regeling. In theorie kan Huges maximaal een jaarsalaris meekrijgen.
'Maar als vaststaat dat hij gesjoemeld heeft, kan ik me niet voorstellen dat hij
een vergoeding meekrijgt', aldus Charbon.

Van den Driest schrijft aan Dijsselbloem 'de harde publieke afstraffing van de
heer Huges' te betreuren, evenals 'de miscommunicatie tussen uw ministerie en de
NS'. De minister gaf dinsdag op zijn beurt de voorzitter een veeg uit de pan
vanwege onvolledige communicatie over de variabele beloning van Huges.

Voorzitter raad van commissarissen stapt eveneens op




VIEW ORIGINAL PAGE:

LANGUAGE: DUTCH; NEDERLANDS"
164107620,2015-06-25T00:00:00,Baan en salaris van laagbetaalde steeds onzekerder,4,De Volkskrant,,VAN ONZE VERSLAGGEEFSTER NANDA TROOST,,Economie,,593,,"Loonkloof Hoogopgeleide is er veel beter aan toe

Terwijl hoogopgeleiden per uur steeds meer gingen verdienen, bleef het uurloon
van laagopgeleiden van 1990 tot 2005 vrijwel gelijk. Deze tendens zal zich
alleen maar versterken. Een hoog- en een laagopgeleide vertellen over hun baan
en de consequenties voor hun privéleven.

De kloof tussen hoog-en laagopgeleide werkenden is groter geworden en zal
voorlopig alleen maar toenemen. Door de veranderingen op de arbeidsmarkt zijn
hoogopgeleiden tussen 1990 en 2005 niet alleen meer gaan verdienen,
laagopgeleiden komen ook vaker terecht in onzekere banen. Het percentage
werkende armen is bijna verdubbeld, vooral door de groeiende groep zzp'ers.

Het uurloon voor laagbetaalden bleef tussen 1990 en 2005 vrijwel gelijk met 17
euro bruto per uur (gecorrigeerd voor inflatie), dat van hoogopgeleiden ging van
24 naar 31 euro. Dat blijkt uit een onderzoek naar de onderkant van de
arbeidsmarkt dat het Centraal Planbureau (CPB) en het Sociaal en Cultureel
Planbureau (SCP) vandaag presenteren. Het aandeel werkende armen steeg in de
eerste helft van de jaren negentig van 2,5 naar bijna 4 procent. Daarna bleef
dat constant tot de economische crisis van de afgelopen jaren, waardoor de
armoede bijvoorbeeld onder zzp'ers is in 2012 opgelopen tot bijna 14 procent.

Hoewel de loonverschillen sinds 2005 niet verder zijn toegenomen, valt te
verwachten dat de loonkloof de komende jaren opnieuw groter wordt. Want hoewel
het aantal hoogopgeleiden toeneemt, stijgt de vraag naar hoogopgeleiden nog
sneller. Dat leidt voor hen tot hogere lonen en een verdere ongelijkheid, zegt
Edith Josten van het SCP.

Het aantal mensen met laagbetaald, onzeker werk is vooral onder laagopgeleiden
sterk gestegen, van 12,5 procent in 2003 naar 18,5 in 2012. Onder hoogopgeleiden
steeg dat percentage van 6 naar 10. Deze 'precaire' werkenden verdienen niet
meer dan 130 procent van het minimumloon.

Dat de onderkant van de arbeidsmarkt verarmt, komt mede doordat werkgevers bij
flexibiliteit vooral denken aan lagere lonen, zegt Maarten Goos, hoogleraar
economie en instituties aan de Universiteit Utrecht. 'Werknemers hebben liever
een vaste baan, en van daaruit kan je ook flexibel werken, bijvoorbeeld met je
werktijden.'

Volgens het CPB en SCP kunnen werkgevers op lange termijn worden gestimuleerd om
meer laaggeschoolden aan te nemen als de loonkosten voor werkgevers rond het
minimumloon worden beperkt of als een loonkostensubsidie wordt ingevoerd. Maar
de loonkosten zijn niet het probleem, stelt Goos. 'Het economisch herstel is nog
onvoldoende. Wie een goedlopend café heeft, neemt heus wel weer personeel aan.
Maar vandaag geldt nog steeds dat het café leeg blijft, de vraag trekt nog niet
aan.'

Door de flexibilisering is vooral het aantal laagbetaalde 'kruimelbaantjes'
toegenomen, zegt Wiemer Salverda, hoogleraar arbeidsmarkt en ongelijkheid aan de
Universiteit van Amsterdam. Dat vraagt volgens hem om andere maatregelen. Hij
verwijst bijvoorbeeld naar Frankrijk waar sinds kort banen van minder dan 24 uur
wettelijk verboden zijn, of naar de VS waar werkende armen in kleine banen via
de belasting een aanvulling tot de armoedegrens krijgen.

De groeiende groep precairen baart de grootste zorgen, zegt ook Nadja Jungmann,
lector schulden en incasso aan de Hogeschool van Utrecht. 'Iemand met een laag
inkomen maar wel meteen vaste baan, heeft in elk geval nog zekerheid. Wie steeds
een wisselend laag inkomen heeft, komt al snel in financiële problemen als het
even tegenzit.'

10

18,5




VIEW ORIGINAL PAGE: ,

GRAPHIC: Van de 170 duizend werknemers in de bouw zijn er nog 100 duizend over.
70 duizend zzp'ers zijn in de plaats gekomen van de verdwenen vaste banen. De
armoede onder zzp'ers is opgelopen tot bijna 14 procent.
Foto Robin van Lonkhuijsen / ANP

LANGUAGE: DUTCH; NEDERLANDS"
164107621,2015-06-25T00:00:00,Vrachtwagenfabrikant MAN schrapt 1.800 banen,4,De Volkskrant,,,,Economie; Blz. 28,,200,,"Reorganisatie

Bij de Duitse vrachtwagenfabrikant MAN verdwijnen 1.800 banen. Dat heeft de
dochteronderneming van Volkswagen woensdag bekendgemaakt. De reorganisatie moet
voor 850 miljoen euro aan kostenbesparingen opleveren. Eerder dit jaar werd al
bekend dat Volkswagen zijn beide vrachtwagenbedrijven, MAN en Scania, zou
samenbrengen in één holding. Circa 1.400 banen worden geschrapt op kantoor. In
de productie verdwijnen vierhonderd banen.

Volgens MAN wordt niemand gedwongen ontslagen, maar zal de banenreductie via een
vacaturestop, natuurlijk verloop en vroegpensioen tot stand komen.

Werknemers van MAN in Oostenrijk en Duitsland werden eerder op de dag
geïnformeerd over de reorganisatie. Vooraf was al bekend dat 1.000 tot 2.000
banen op de tocht stonden.

Vorige maand kondigde Volkswagen de reorganisatie van zijn vrachtwagendochters
MAN en Scania aan. Een samenvoeging van de activiteiten moet onder meer leiden
tot kostenbesparing en synergievoordelen. Ook de busdivisie van Volkswagen wordt
in de nieuwe houdstermaatschappij ondergebracht.

Wereldwijd heeft MAN 36 duizend werknemers, onder meer in Rusland, Turkije,
Polen, Oostenrijk, India en Zuid-Afrika.




VIEW ORIGINAL PAGE:

LANGUAGE: DUTCH; NEDERLANDS"
164107622,2015-06-25T00:00:00,De sfeer in de polder is guur geworden,4,De Volkskrant,,TJERK GUALTHÉRIE VAN WEEZEL NANDA TROOST,,Ten Eerste,,816,,"Analyse

VNO-NCW-voorman Hans de Boer ging er woensdag hard in. Het past in een trend
waarbij alle partijen het debat op scherp zetten.

Politiek Den Haag en de vakbonden vielen woensdag over werkgeversvoorzitter Hans
de Boer heen. Hij had nooit bijstandsgerechtigden en WW'ers als slappelingen
mogen wegzetten. Waarom koos De Boer de aanval?

Werkgeversvoorzitter Hans de Boer 'betreurt de commotie' die woensdag is
ontstaan over de 'bijstandsgenieters' en WW'ers die hij in de Volkskrant
wegzette als mensen die 'labbekakken'. Maar de VNO-NCW-voorman zei meer. Hij
vindt dat de bijstand omlaag kan, dat de boycot van Rusland nadelig is en dat
hij weinig banen in petto heeft voor arbeidsgehandicapten. Dat zijn drie
standpunten waarmee hij de politiek en de vakbonden tegen de haren in strijkt.
De polder polariseert. Waarom kiest De Boer deze strategie?

De werknemers blazen ook hoog van de toren

De vakbond is terug van weggeweest, en dat geldt dan vooral de FNV, die
onderling is uitgeruziet rond de verhoging van de pensioenleeftijd. Onder
leiding van Ton Heerts doet de FNV nu waartoe het op aarde is: opkomen voor de
belangen van werkenden. Echte overlast geeft het nog niet, maar de acties worden
opgevoerd. Variërend van petities voor directeuren van sociale werkplaatsen,
estafetteprotesten in de thuiszorg en stiptheidsacties bij de ambulancerijders
tot werkonderbrekingen in de grafische sector en dagstakingen in de metaal. Hier
en daar worden ze grimmiger. Zo kondigt de politie acties aan rond de
Touretappes, en gaat de douane in de Rotterdamse haven en op Schiphol volgende
week zo nauwkeurig controleren dat reizigers met lange wachttijden rekening
moeten houden.

De petitie Redt de Zorg, samen met het CNV, maakt met ruim 700 duizend
handtekeningen zonder twijfel ook zelfbewuster. En dan zijn er de jongeren, die
als Young & United sinds een paar maanden een volwassen minimumloon eisen en
daarin nu al lijken te slagen. In Den Haag is een initiatiefwetsvoorstel in de
maak en werkgeversvoorzitter De Boer zelf is ook door de knieën. In het
'labbekakken-interview' verklaart hij zich voor een verlaging voor de leeftijd
van minimumjeugdloon naar 21, 'misschien zelfs 20 jaar'. Overigens is De Boer
niet de enige die uit de bocht vliegt. Eerder deze maand schopte Ton Heerts de
bijna 1 miljoen zzp'ers tegen de schenen door ze impliciet de schuld te geven
van de uitholling van de verzorgingsstaat. Ook hij bood een dag later zijn
excuses aan.

De ondernemers zijn onderling verdeeld

In eigen kring heeft VNO-NCW eveneens een positie te bevechten. Veel ondernemers
voelen zich niet vertegenwoordigd door de koepel. Die komt vooral op voor de
belangen van grote, oude multinationals in Nederland, is de kritiek. Die
mastodonten hebben vaak hele andere wensen dan kleinere bedrijven, of snel
groeiende jonge ondernemingen.

Eerder begonnen enkele 'duurzame' bedrijven al hun eigen lobbyclub De groene
zaak uit onvrede met het 'grijze' VNO-NCW. Een kleine twee jaar geleden richtte
Hans Biesheuvel daarom ONL op. Een stichting die naar eigen zeggen inmiddels
wordt ondersteund door zo'n tienduizend ondernemers. Biesheuvel, die net als
Hans de Boer eerder voorzitter was van MKB Nederland, vindt dat de vakbonden en
werkgeversorganisaties in de polder de belangen van dertig jaar geleden blijven
verdedigen. De Boer, die kort nadat ONL werd opgericht bij VNO aan het roer
kwam, moet met zijn imago van de gestampte pot weer een bredere groep
ondernemers aan de organisatie binden.

De tunnel naar het Torentje is dicht

Van Bernard Wientjes, de voorganger van Hans de Boer, was bekend dat hij in het
Haagse uitstekende contacten met de VVD had. Die werden ook wel aangeduid als de
tunnel naar het Torentje van premier Rutte. Dankzij die directe lijn kon
Wientjes ook bij herhaling zeggen dat hij uitzag naar een sterke vakbeweging
waarmee hij graag zaken wilde doen. Inmiddels hebben de werkgevers met de PvdA
in het kabinet rekening te houden met minister Lodewijk Asscher van Sociale
Zaken en Werkgelegenheid. Die heeft de ene na de andere wet door de Kamer
geloodst om de doorgeschoten flexibiliteit op de arbeidsmarkt een halt toe te
roepen. Met de wet ketenaansprakelijkheid, de wet aanpak schijnconstructies en
de wet werk en zekerheid kunnen werkgevers makkelijker aansprakelijk worden
gesteld voor misstanden en worden ze - in elk geval op papier - genoodzaakt
flexwerkers eerder in vaste dienst te nemen. ING en PostNL moesten meteen
incasseren. De bank moest terugkomen op het besluit uitzendkrachten nog even
snel te lozen voordat ze aanspraak konden maken op een vaste baan. En PostNL
voelt zich door het aanhoudende debat verplicht pakketbezorgers een baan als
werknemer aan te bieden. Het kan niet anders of Hans de Boer voelt zich in het
nauw gedreven door die eerste resultaten van de combinatie links en een
zelfbewustere vakbeweging.




VIEW ORIGINAL PAGE: ,

GRAPHIC: 'Ook hoogopgeleide mensen in de bijstand kunnen asperges steken', zei
Hans de Boer. Deze week is het een van de laatste dagen dat er nog asperges
worden geoogst.
Foto ANP

LANGUAGE: DUTCH; NEDERLANDS"
164107623,2015-06-25T00:00:00,Rechter straft laks klimaatbeleid af,4,De Volkskrant,,VAN ONZE VERSLAGGEVER JEROEN TROMMELEN,,Ten Eerste; Blz. 1,,696,,"In een unieke uitspraak beveelt de rechter het kabinet een strenger
klimaatbeleid te voeren. Internationaal gezien loopt Nederland nog steeds ver
achter.


De rechtbank in Den Haag verplicht de Nederlandse staat om de uitstoot van
broeikasgas veel meer te beperken dan de regering van plan is. Actiegroep
Urgenda, die de rechtszaak had aangespannen, heeft die woensdag geheel
onverwacht gewonnen.

De uitspraak geldt als historisch: nooit eerder heeft een rechter een regering
veroordeeld tot een scherper klimaatbeleid. In de VS zijn wel pogingen gedaan,
maar die zijn mislukt. 'Het is uniek dat de rechter zo nadrukkelijk op de stoel
van de politiek gaat zitten', zegt hoogleraar internationaal milieurecht
Jonathan Verschuuren.



De milieubeweging pleit al jaren voor effectievere actie tegen
klimaatverandering, die volgens de wetenschap nodig is om de opwarming van de
aarde te beperken tot een veilig geachte 2 graden Celsius. Met het klimaatbeleid
van alle landen samen wordt dat nu niet bereikt. Het is inderdaad een
'zorgplicht van de staat' burgers te beschermen tegen het grote gevaar dat
klimaatverandering inhoudt, oordeelt de rechter. De overheid moet daarom in 2020
de uitstoot van broeikasgas met minstens 25 procent beperken, in plaats van de
17 procent die met het huidige beleid wordt bereikt.

Volgens de uitspraak mogen rechters deels op de stoel van de politici gaan
zitten als de burger beschermd moet worden tegen onrechtmatig handelen van de
overheid. In het geval van klimaatverandering, aldus de rechter, staat volgens
de wetenschap vast dat burgers bedreigd worden als de overheid te weinig actie
onderneemt.

Internationaal gezien is Nederland een achterblijver. Op het gebied van duurzame
energie bungelt Nederland binnen de EU bijvoorbeeld helemaal onderaan, samen met
de dwergstaten Malta en Luxemburg (zie grafiek).

Gezien de verstrekkende uitspraak zal de staat waarschijnlijk hoger beroep
aantekenen tegen het vonnis, dat daarmee weer op losse schroeven zou komen staan
tot een nieuw vonnis. Het kabinet vergadert daar mogelijk vrijdag over. In de
Tweede Kamer reageerde vooral de VVD afwijzend.

'Laten we ophouden met het verspillen van belastinggeld aan rechtszaken', zei
VVD-Kamerlid Remco Dijkstra. Volgens hem is Nederland al goed bezig op
klimaatgebied en moet balans worden gevonden tussen welvaart en werkgelegenheid,
en een vermindering van uitstoot. Kamerlid Liesbeth van Tongeren van GroenLinks
vindt het juist schandelijk dat de rechter de regering moet wijzen op haar
plicht. 'Het kabinet moet nu vol aan de bak.'

De rechtbank erkent dat, om de ernstigste gevolgen van opwarming te beperken, in
2020 eigenlijk een reductie nodig is van 25 tot 40 procent broeikasgas. Een
'bescheiden' eis van 25 procent zou daarom toewijsbaar zijn. Ook de kosten van
zo'n maatregel zijn volgens de rechter wel te dragen.

De rechtbank weegt mee dat de staat de wetenschappelijke rapporten over de
noodzaak niet ontkent. De argumenten die worden aangevoerd om toch minder actie
te ondernemen dan nodig, zijn volgens het vonnis niet overtuigend genoeg. Dat
geldt onder meer voor de vrees dat bedrijven uit Nederland zullen verdwijnen
wanneer hier strengere maatregelen worden genomen dan elders.

Dat de staat zelf geen medeveroorzaker is van klimaatverandering, vindt de
rechter evenmin een goed argument. 'De staat heeft zorgplicht én de macht om
invloed uit te oefenen op de hoeveelheid uitstoot.'

De uitspraak werd met luid gejuich begroet in de rechtbank. Urgenda procedeerde
niet alleen namens zichzelf, maar ook namens 886 individuele burgers. Die waren
volgens de rechter overigens niet ontvankelijk.

Vooraf werd veel gespeculeerd over de vraag of politieke besluiten over
broeikasreductie in de rechtbank kunnen worden aangevochten. 'Kan een
niet-gekozen rechter oordelen in een politieke kwestie?', vatte de
rechtbankpresident het dilemma samen.

Het Nederlands recht kent volgens hem geen volledige scheiding van machten. Soms
moet de onafhankelijke rechter oordelen over het handelen van de politiek, stelt
hij, maar dat moet dan wel terughoudend gebeuren.

pagina 7 Wat is Urgenda, en hoe nu verder?

pagina 21 Commentaar




VIEW ORIGINAL PAGE:

LANGUAGE: DUTCH; NEDERLANDS"
164107624,2015-06-25T00:00:00,Bourgondisch Delhaize in handen van calvinistische kruidenier,4,De Volkskrant,,VAN ONZE CORRESPONDENTE LEEN VERVAEKE,,Ten Eerste,,453,,"Opnieuw geeft België een kroonjuweel uit handen. Opnieuw wordt een groot en
traditierijk Belgisch bedrijf opgeslorpt door een buitenlandse concurrent. De
Vlaamse zakenkrant De Tijd windt er woensdag geen doekjes om: na onder meer de
Fortisbank en energiebedrijf Electrabel, allebei in Franse handen, verliest
België nu zijn roemrijke supermarkt Delhaize aan een Nederlandse kruidenier.



De deal tussen Delhaize en Ahold mag voorgesteld worden als een fusie van
gelijken, de Belgen weten wel beter. Ahold levert de nieuwe CEO, krijgt 61
procent van de aandelen en het nieuwe hoofdkantoor komt in Nederland.
'Ahold-Delhaize dus', twitterde De Tijd-hoofdredacteur Isabel Albers sceptisch
over de fusienaam. 'Benieuwd hoe lang het tweede deel van die naam overeind
blijft.'

Als geen ander belichaamt Delhaize, in 1867 opgericht door de broers Jules en
Auguste Delhaize, de bourgondische eetcultuur van België. Je kunt er levende
kreeft en verse garnalen krijgen, twintig soorten olijfolie en een enorm scala
aan bier en wijn. Maar dat het meer calvinistische Ahold nu de touwtjes in
handen krijgt, daar wordt in België eerder gelaten op gereageerd.

Zelfs de vakbonden, normaal de eerste om op de barricades te springen,
reageerden woensdag rustig. Na een bijzondere ondernemingsraad, waarop de
directie van Delhaize beloofde niet aan de werkgelegenheid en de
arbeidsvoorwaarden te komen, zeiden de vakbonden 'redelijk gerustgesteld' te
zijn. 'Al moeten we op de lange termijn waakzaam blijven', zeiden ze ook. Met
name de distributie, in Nederland veel goedkoper en flexibeler dan in België,
komt op termijn waarschijnlijk over de grens.

De Belgen zijn vooral realistisch, denkt Jorg Snoeck, hoofdredacteur van het
Belgische vakblad RetailDetail. Delhaize heeft de afgelopen jaren veel steken
laten vallen: de supermarktketen aarzelde te lang om in de kosten te snijden,
miste de boot van de onlineverkoop en verkeert nu in zwaar weer. Een fusie met
Ahold, sterk in efficiëntie en digitalisering, is misschien de minst slechte
oplossing.

Want Ahold mag de baas worden, de Belgen tellen ook hun zegeningen. Hun
supermarkt Delhaize wordt niet door Albert Heijn vervangen, en de gewaardeerde
Delhaize-topman Frans Muller krijgt een belangrijke rol. En wie weet, wordt het
Bourgondische Delhaize door de grotere aankoopvolumes van de fusiegroep ook net
iets goedkoper voor de Belgische consument.

'Delhaize was gedoemd zich aan te passen aan de realiteit', zegt Snoeck. 'Als
Delhaize niet met Ahold in zee was gegaan, dan hadden de Nederlanders Albert
Heijn verder uitgebouwd in België. Nu zit Delhaize in een grote groep met een
stevige oorlogskas.'

pagina 14-15 Overname? Nee, 'fusie der gelijken'




VIEW ORIGINAL PAGE:

LANGUAGE: DUTCH; NEDERLANDS"
164107625,2015-06-24T00:00:00,Thuistelers,4,De Volkskrant,,MAC VAN DINTHER,,V Opening,,3680,,"Smaak - GIDS: DE TIEN GEBODEN VAN GOED ETEN

We willen goed eten: duurzaam, diervriendelijk, gezond. En we willen lekker
eten. Maar hoe? V onderzoekt in een serie de 10 Geboden van Goed Eten. Vandaag
het zevende: Gij zult zelf telen, want dat is gezonder voor uzelf en de wereld.
Hoe is dat zo gegroeid?

Door Mac van Dinther

EEN NIEUWE RAGE

Ik ben sinds kort 'aanrechtagrariër'. Voor mijn verjaardag heb ik van mijn
echtgenote een plastic emmertje gekregen met een pakje witte schimmel erin. Elke
ochtend kieper ik daar mijn koffiedik op van vers gemalen bonen. Als het
emmertje vol is, zullen uit de gaatjes in de emmer oesterzwammen groeien, zo is
mij beloofd.

Ik heb geen groene vingers, tuinieren is niet mijn hobby - veel te ongeduldig -
en ik heb nooit genoeg boodschappen gedaan bij Albert Heijn om een 'moestuintje'
te bemachtigen. Maar als aanrechtagrariër maak ik zo toch een beetje deel uit
van de groene golf die over Nederland spoelt: de moestuinrage.

Waar en wanneer die is begonnen, valt moeilijk te zeggen, zoals altijd bij
rages. Maar terugkijkend lijkt het eerste zaadje te zijn geplant door topkoks
die een paar jaar geleden in groenten uit eigen tuin de mogelijkheid zagen om
het verschil te maken op het bord.

Jonnie Boer van de Librije in Zwolle (3 sterren) was een van de eersten met een
groentekas in Dalfsen. Daarna buitelden de tuinierende chefs over elkaar heen;
bijna elk zichzelf respecterend restaurant heeft tegenwoordig zijn eigen
groentetuin, tot op de Amsterdamse Zuidas aan toe. In het Belgische
driesterrenrestaurant Hertog Jan lopen de koks en obers er zelfs als tuinmannen
bij - een mooi voorbeeld dat je ook kunt overdrijven.

Het door koks gekoesterde jonge plantje werd liefdevol overgenomen door de
hipstergeneratie met zijn Makers Revolution: zelf bier brouwen, brood bakken,
friet maken. Aldus zagen we de opkomst van urban farming: jonge hippe
stedelingen die op verlaten rangeerterreinen en oude fabrieksdaken preiplantjes
en tomaten bewaterden.

Daarna groeide het als onkruid, met dank aan de commercie. 'Moestuintjes zijn
hot', tetterde HAK, dat namens tv-kok Herman den Blijker tienduizend
bonenplantjes uitdeelde. Wat nog in het niet valt bij Albert Heijn, dat 44
miljoen moestuintjes meegaf bij de boodschappen.

'Heel Nederland aan de moestuin', juichte Bakker Hillegom, 'de grootste
tuinspecialist van Europa', die er een heus onderzoek op losliet. Wat blijkt?
'Ruim 60 procent van de Nederlanders verkiest groenten uit eigen tuin boven
groenten en fruit uit de winkel.'

Groene vingers of niet, er is geen ontkomen meer aan. Boeken met moestuintips
overwoekeren de boekwinkel, voorheen leeglopende volkstuincomplexen kampen weer
met wachtlijsten, overal schieten school- en buurttuinen uit de grond.

Natuurlijk kan de tv niet uitblijven. Voortbordurend op Boer zoekt vrouw en Heel
Holland bakt produceerde de EO de zesdelige reeks Van Hollandse bodem, waarin
acht koppels streden om de titel 'Beste moestuinders van Nederland'. Een
wedstrijd waarin - teken des tijds - klassieke volkstuinder IJsbrand op weg naar
de finale de pas werd afgesneden door een jong stel zonder enige tuinierervaring
dat zijn kennis vooral van Google haalde.

Een kijkcijferhit werd Van Hollandse bodem niet. Je moest ook wel veel zitvlees
hebben om de beslommeringen over rupsen in de kool, schimmel in de aardappels en
slaapziekte in de aubergines mee te maken. Als het programma iets duidelijk
maakte, dan is het wel dat tuinieren net zoiets is als groeiend gras: geen
kijksport.

Maar cynisme is de moestuinbeweging vreemd. Het is een blije, optimistische
wereld, waar louter positivisme van uitgaat. Tuinieren is gezond, je gaat er
meer verse groenten van eten en samen zaaien herschept ongure buurten tot
bloeiende gemeenschappen.

Sommigen zien in moestuinders de aanzet tot een alternatieve voedselbeweging,
een Grassroots Revolution, die de gangbare voedingswereld van agrarische
multinationals, mondiale handel en megasupermarkten op haar grondvesten zal doen
schudden.

OUDE WORTELS

Wat de toekomst ook brengen moge, de beweging zelf heeft stokoude wortels. Al in
de Middeleeuwen worden aan landarbeiders 'armentuinen' ter beschikking gesteld:
lapjes grond waarop ze groente mogen verbouwen om te overleven. Als na de
industriële revolutie een stedelijk proletariaat ontstaat, krijgen ook
fabrieksarbeiders tuintjes om hun loon aan te vullen (dat zo mooi laag kan
blijven): de arbeiderstuinen.

Dat is nog charitas. Met de opkomst van de vakbonden, eind 19de eeuw, beginnen
ook tuinierende arbeiders zich te organiseren in bonden van arbeiderstuinen, die
voortaan volkstuinen heten. Dat leidt in 1929 tot de oprichting van het Algemeen
Verbond van Volkstuindersverenigingen in Nederland, de eerste landelijke
tuindersvereniging.

Volkstuinen beginnen in die tijd van karakter te veranderen. Waren tuinen
aanvankelijk vooral bedoeld als aanvulling in natura op het gezinsinkomen,
langzamerhand gaan ook andere overwegingen een rol spelen. De emanciperende
arbeider eist zijn deel op: het recht op fatsoenlijk loon, sociale
voorzieningen, betere huizen, groen en frisse lucht.

Dat laatste is in de drukke volkswijken onvindbaar, maar wel aanwezig in de
volkstuinen, die een meer recreatief karakter krijgen. In 1921 krijgen
volkstuinders van hun bond officieel toestemming ook sierplanten te houden.
Volkstuinen worden arbeiderslustoorden, compleet met tuinkabouters, vijvers en
bloeiende borders.

De opmars van de recreatieve volkstuin wordt onderbroken tijdens de crisis- en
oorlogsjaren, als het eten schaars is. De Amerikaanse en Britse Victory Gardens
hebben als Nederlandse tegenhanger de oorlogstuinen.

Na de oorlog bloeien de bloemen als nooit tevoren. In een onderzoek uit de jaren
zeventig naar volkstuinen in Rotterdam zegt nog maar 0,9 procent van de
volkstuinders dat ze er een zuivere moestuin op na houden. Hobby, ontspanning,
gezonde lichaamsbeweging, 'even weg uit de drukte' zijn de motieven die voorop
staan. Zelf je groenten telen is van ondergeschikt belang.

Die ontwikkeling staat niet op zichzelf. Na de oorlog voltrekken zich grote
veranderingen in de Nederlandse voedselsector. Supermarkten komen op,
voedingsbedrijven industrialiseren, de landbouw wordt grootschaliger.
Voedselproductie wordt geconcentreerd op het platteland.

Steden zijn voorposten van de vooruitgang: moderne industrie, auto's,
hoogbouwflats, kantoren. Koeien melken of aardappelen verbouwen is een vies
klusje dat aan boeren wordt overgelaten; zelf prei telen een teken van armoe. De
moderne consument doet zijn boodschappen op zaterdag in de supermarkt.

NIEUWE HIPPIES EN JONGE MOEDERS

Als Chris Zijdeveld, ex-PvdA-wethouder in Schiedam, in 1996 de voorzittershamer
van de AVVN overneemt van vakbondsbons Jaap van de Scheur, lopen de volkstuinen
langzaam leeg. Vanaf eind jaren tachtig neemt de animo een tuin te bewerken af.
Arbeiders in de nieuwe buitenwijken hebben tuinen bij hun huis,
volkstuincomplexen maken plaats voor wegen en stadsuitbreiding. Het aantal
hectaren volkstuin neemt sinds 1993 af.

Volkstuinen hadden in die tijd de beeldvorming tegen, zegt Zijdeveld
terugkijkend. Op veel complexen waren nog tuincommissies actief die erop
toezagen dat het onkruid werd uitgetrokken, het gras gemaaid en de heg netjes
geschoren. Wie dacht een potje alternatief te tuinieren, kon op een goede dag
zijn tuin omgespit aantreffen: zó hoort het. In de volkstuinen regeerden nog de
gestaalde kaders.

Eind jaren negentig verandert dat, met de komst van een nieuw type moestuinder:
de jonge moeders. Die zijn van een ander slag dan de ouderwetse volkstuinder met
zijn rijen sla en radijsjes in het gelid. 'Natuurlijk tuinieren' doet zijn
intrede: onbespoten, zonder kunstmest en chemie.

Andere gewassen worden populair. Wat opvalt: de nieuwe generatie keert terug
naar groente. Dat hebben ze gemerkt bij Vreeken's zaden, een begrip in de wereld
van volkstuinders. De winkel in Dordrecht, familiebedrijf sinds 1926, geldt als
een tuinders-luilekkerland. In alle hoeken en gaten van het ouderwetse pand in
het stadscentrum staan rekken met zaden.

Vijfduizend soorten hebben ze, zegt Ton Vreeken, die midden in de winkel kantoor
houdt. Het tuinderschap is volgens hem 'geëxplodeerd'. En hier in Dordrecht
plukken ze daar de vruchten van. In het seizoen, dat tot eind mei loopt, zijn
Vreeken en zijn mensen tot diep in de nacht bezig bestellingen in te pakken die
binnenkomen via de webwinkel. De telefoon wordt niet opgenomen; geen tijd voor.


Vreeken heeft gezien hoe de bestellingen van groentezaden die van bloemzaad
hebben ingehaald. Tien jaar geleden had je de pompoenhausse, daarna kwamen de
'vergeten groenten': pastinaak, schorseneer, oerwortel. De nieuwe trend zijn
'wilde' groenten: daslook, haverwortel, veldkers, akkerkool, brandnetel zelfs.
'Ik heb echt klanten die daarvan zaad bestellen.'

'Nieuwe hippies' noemt Vreeken de generatie jonge tuinders, die soms vanachter
het bureau de tuin in stappen. Ze zijn leergierig en inventief, shoppen wat ze
aan kennis en ervaring tekortkomen op internet bij elkaar, delen hun ervaringen
op Facebook en tonen zich sociaal betrokken: overschotten gaan naar de
Voedselbank. Bevlogen zijn ze ook: 'Er zijn erbij die echt geloven dat
stadslandbouw in de toekomst de wereld gaat voeden.'

STADSTUINEN

De tuin heeft het tij mee. In talloze recente onderzoeken worden de zegeningen
bezongen van het zelf telen. Vooral in de Verenigde Staten, waar urban farming
is uitgegroeid tot een bijna politieke beweging.

Op voedselsymposium MAD 2014 in Kopenhagen vertelde de zwarte tuinder Ron Finley
over zijn achterstandswijk in Los Angeles, waar fastfood meer slachtoffers maakt
dan gewapende overvallers. Hamburgers zijn op elke straathoek te koop, maar een
verse appel niet. Finley ging overal in de wijk op braakliggende strookjes
groenten en fruit planten. Daar tiert het groen nu welig, tot vreugde van de
buurt. 'Een betere wereld begint met een zaadje', aldus Finley.

Daktuinen in New York, community gardens op braakliggend land in Detroit of op
een oud industrieterrein in Chicago, boerenmarkten in Portland: projecten als
die van Finley zijn er overal in grote steden van de VS. Zelfs first lady
Michelle Obama liet in 2009 een deel van het gazon van het Witte Huis omspitten
om een moestuin aan te leggen.

De trend is wereldwijd. VN-landbouworganisatie FAO ziet in stadslandbouw een
belangrijk middel om de explosief groeiende stedelijke bevolking in de toekomst
van gezond voedsel te voorzien, vooral in ontwikkelingslanden. Schattingen
fluctueren nogal, maar volgens sommige ramingen wordt nu al 15 tot 30 procent
van het voedsel in de wereld in stedelijke gebieden geproduceerd.

Wie rapporten over dit onderwerp doorneemt, stapt in een wereld van positivisme.
Stadslandbouw leidt tot kortere ketens tussen producent en consument, minder
CO2-uitstoot (want minder transport) en meer bewustwording. Buurttuinen brengen
groene longen en biodiversiteit naar de stad en sociale cohesie in de wijken.
Tuinders eten meer groente en fruit (tot wel 3,5 keer zo vaak, aldus Amerikaans
onderzoek), hebben minder stress en zijn minder dik dan niet-tuinders. Al is het
bewijs voor dat laatste dun.

Rotterdamse langdurig werklozen die aan het werk worden gezet in een
stadslandbouwproject bewegen meer, eten gezonder, roken en drinken minder en
voelen zich gelukkiger. En het is nog goedkoper ook: elke dollar geïnvesteerd in
zaai- en plantgoed levert volgens - alweer - Amerikaans onderzoek voor 6 dollar
(ruim 5 euro) groenten en fruit op.

DE HOBBY TELT

Met de volkstuin, kortom, betreedt de mens al schoffelend het groene utopia
waarin buurtbewoners gezellig samen in de tuin werken, de opbrengst onderling
verdelen en de supermarkt alleen nodig hebben voor wc-papier en koffie.

De (Nederlandse) werkelijkheid is bescheidener. Alleen al qua opbrengst. Geschat
wordt dat Nederland zo'n 150- tot 200 duizend volkstuinders telt, die
gezamenlijk 4.000 hectare bebouwen: 0,2 procent van ons totale landbouwareaal.
Misschien net genoeg voor een Albert Heijn-filiaal.

Maar niet alleen de omvang, ook de ambities van de Nederlandse moestuinders zijn
beperkt. Onderzoeker Esther Veen legde haar vergrootglas op de
hobbytuindersbeweging in Nederland en schreef er een boek over waarop ze onlangs
promoveerde aan Wageningen Universiteit: Community Gardens in Urban Areas.

Veen onderzocht zeven tuinprojecten. Vier ervan volgde ze intensief, twee jaar
lang. Drie tuinen stuurde ze vragenlijsten toe. Er zat van alles tussen: een
pluktuin met vrijwilligers, een traditioneel volkstuincomplex, een buurttuin in
de grote stad, een stadslandbouwproject.

Natuurlijk valt een hoop goeds te zeggen over volks- en buurttuinen, benadrukt
Veen. Overal komen heerlijke groenten uit de grond en waar gezamenlijk wordt
getuinierd, neemt de sociale cohesie toe. Maar dat moet niet worden overdreven,
zegt ze. De sociale contacten zijn op het niveau van collega's van werk. 'Het is
niet zo dat tuinders één grote happy family zijn. Het idee 'plemp ergens een
tuin neer en de hele buurt gaat erop vooruit', dat werkt echt niet zo.'

Ook politiek-maatschappelijk maakt de moestuinbeweging geen vuist. Veen
onderscheidt in haar onderzoek twee groepen tuiniers: een met een eigen moestuin
en een andere groep die een abonnement of lidmaatschap heeft bij een buurttuin
en op vrijwillige basis af en toe meewerkt.

De eerste groep eet veel en vaak uit eigen tuin, maar ziet zich doorgaans niet
als onderdeel van een alternatieve voedselbeweging. 'Ze vinden groenten uit
eigen tuin lekker en vers. Maar eigenlijk is dat bijzaak.' Het is de hobby die
telt.

De tweede groep gaat bewuster met eten om, eet vaker biologisch en hecht veel
waarde aan groenten uit eigen (buurt)tuin. Maar het blijft vaak bij woorden, in
de praktijk eten ze maar af en toe uit de tuin en vaker uit de super. 'Dus je
kunt je afvragen: wie is hier nou alternatief bezig?', zegt Veen.

Een tikje teleurstellend was het wel, geeft ze toe, na alles wat er is
geschreven over stadslandbouw als reactie op wantrouwen en vervreemding die de
consument bekruipen bij de voortbrengselen van de gangbare industrie. 'Ik vond
het verbazingwekkend dat ik dat alternatieve zo weinig tegenkwam. Daar had ik
meer van verwacht.'

ANTIKAPITALISTISCH VOEDSELVERZET

Het idee van de moestuin als broedplaats van antikapitalistisch voedselverzet is
ver weg als ik op een zonnige vrijdagmiddag over slingerende paadjes wandel van
de Hoge Weide in Utrecht: keurig bijgehouden tuinen, kweekkasjes, bloeiende
fruitboompjes, lommerrijke zitjes. Een vrouw zit in de schaduw te roken, even
verderop zet een man de sproeier aan. Alles pais en vree.

De Hoge Weide is een complex van volkstuinen, dat als groene aders door een
kantorenwijk in Utrecht-West loopt, in de oksel van de A12 en de A2. De
bedoeling was dat kantoormedewerkers tussen en na het werk in een tuintje gingen
werken, zegt Marleen van Es, bestuurslid van ATV (Amateurtuindersvereniging) de
Hogeweide. 'Maar dat was iets te utopisch gedacht.' Ze komen wel, de
kantoorjongens, maar vooral voor een lunchwandeling.

Van Es is een mooi voorbeeld van het nieuwe type hobbytuinder. Ze is grafisch
ontwerpster, moeder van een zoontje en tamelijk jong: ze was 37 toen ze aan haar
volkstuin begon. 'Ik was het werken een beetje moe, wilde meer buiten zijn.' Er
speelde nog de vage gedachte dat ze met de opbrengst van de tuin haar
inkomensverlies enigszins zou kunnen compenseren. 'Dat is niet echt uitgekomen.'


Ze heeft haar 'courgettetrauma' al verwerkt - kilo's op het land, terwijl ze bij
de AH nog geen euro per kilo kosten - en de hoon thuis leren verdragen ('Is dat
eetbaar? In de winkel ziet het er heel anders uit.'). Onlangs verscheen haar
boek Eten uit de volkstuin (Nieuw Amsterdam).

Marleens tuin is een gezellig groen rommeltje met rijtjes aardappelen, sla,
peultjes en nog zoiets. 'Radijsjes of koolrabi, dat ben ik vergeten.' Ze heeft
een pruimenboom, Nederlandse druiven en een perkje met kruiden. Een plukje
brandnetels mag blijven staan. 'Zolang de tuinpolitie het niet ziet.'

Toen Van Es acht jaar geleden begon, was moestuinen nog lang niet en vogue. 'Ik
deed net of ik achter mijn bureau zat als ik opdrachtgevers aan de lijn kreeg.'
Nu blijkt ze tot een voorhoede te hebben behoord.

Tuinieren is vooral leuk, zegt Van Es. 'Het is meditatief, ik voel me meer
verbonden met de seizoenen en de natuur.' Dat ze er groenten van meeneemt, is
mooi meegenomen. Ze is er wel anders door gaan eten, ook omdat ze meer benul
heeft gekregen van wat wel en niet in het seizoen is. 'Als ik nu al pruimen in
de winkel zie, denk ik: dat kan niet.'

Maar de gedachte deel uit te maken van een alternatieve voedselbeweging slaat
niet aan. 'Dat is niet de reden waarom ik tuinier.' Marleen van Es koopt wel
geregeld biologisch, maar doet gewoon boodschappen bij de Albert Heijn. 'Het
idee dat je de voedingswereld in je eentje zou kunnen veranderen is toch ijdel.
Ik ben een beetje wars van actievoeren.'

AUDREY HEPBURN

De revolutie zal niet beginnen in de volkstuin, beaamt Jan Willem van der
Schans, onderzoeker bij het LEI (Landbouw Economisch Instituut) en pleitbezorger
van stadslandbouw. Naast 'nieuwe hippies' ziet Van der Schans bij de nieuwe
generatie moestuinders vooral veel 'neotraditionalisten': geen tijd om te
protesteren bij de Albert Heijn, want de aardbeienplanten moeten water hebben.

De nieuwe voedselbeweging is volgens hem niet te vergelijken met initiatieven
als de taxidienst Uber en Airbnb, die bestaande markten op hun kop zetten.
'Voedsel is geen ict. Je kunt een project wel op Facebook liken, maar de
productie blijft toch relatief kleinschalig.'

In de VS is urban farming uitgegroeid tot politieke protestbeweging. Maar de
situatie is daar heel anders, onderstreept Van der Schans. 'In de VS heb je food
deserts, waar in grote gebieden niks te krijgen is. In Nederland is overal
genoeg voedsel te koop.'

Toch, benadrukt Van der Schans: we moeten het effect dat de moestuinbeweging in
Nederland heeft niet onderschatten. 'AH kwam niet voor niks met moestuintjes,
waar Jumbo op reageerde met een reclame waarin de draak wordt gestoken met
moestuinders. Supermarkten als AH en Jumbo zijn niet meer zo dominant als
vroeger. Ze worden aan de onderkant bedreigd door Lidl en Aldi en aan de
bovenkant door boerenmarkten.'

Jan Willem van der Schans ziet meer tekenen: McDonald's verliest terrein aan
hippe eettentjes met vers eten en een bedrijf als Unilever is druk bezig zijn
ketens korter en transparanter te maken. Dat heeft effect, benadrukt hij. 'En
dat komt doordat de voorhoede van de consumenten dat wil.'

Ergens in die voorhoede zit ook de moestuinder: niet als aanvoerder op de
barricade, maar als een stille kracht op de achtergrond. Iemand die meer gelooft
in groei dan in revolutie. Die weet wat wanneer in het seizoen is en hoeveel
moeite het kost groenten te telen. Die rustig en gestaag doorwerkt, zoals de
natuur zelf, en die in al zijn bescheidenheid de hoop op een betere wereld
levend houdt.

Om met de grote filosoof Audrey Hepburn te spreken: To plant a garden is to
believe in tomorrow. Zeg nou zelf: wat kan er belangrijker zijn dan dat de
aardbeien water nodig hebben? En nu ik eraan denk: mijn paddestoelen hebben
absoluut nieuw koffiedik nodig.

+++

DE 10 GEBODEN ZIJN

1. Eet liever lokaal, maar maak je geen zorgen over de milieukosten van voedsel
dat per boot of vrachtwagen wordt aangevoerd. Eet niets dat met het vliegtuig
wordt gebracht. Doe je boodschappen op de fiets.

2. Eet bij voorkeur biologisch, maar maak er geen dogma van. Zie biologisch meer
als richtinggevend dan als zaligmakend.

3. Eet (veel) minder vlees en liefst en alleen vlees van dieren die
diervriendelijk zijn gehouden.

4. Eet zo veel mogelijk vers en onbewerkt voedsel, maar doe niet panisch over
E-nummers.

5. Betaal een 'eerlijke' prijs voor eten (fair trade, biologisch,
dierenwelzijn); stem op een partij die de verborgen kosten van eten wil
doorberekenen aan producenten volgens het principe 'de vervuiler betaalt'.

6. Kook zo veel en zo vaak mogelijk zelf. Wie zelf kookt, houdt controle over
zijn eten.

7. Als u van tuinieren houdt: teel zelf groenten en fruit. Wie zelf eten
verbouwt, weet beter wat er in het seizoen is en laat zich minder op de mouw
spelden. U zult er de revolutie niet mee ontketenen, maar het is wel lekkerder.


8. Verspil geen eten.

9. Doe niet aan afslankdiëten.

10. Eet lekker.

De 10 Geboden van Goed Eten kunnen naar hartelust worden geamendeerd. Reacties,
aanvullingen en ideeën zijn welkom op: 10geboden@volkskrant.nl Eerdere
afleveringen in deze serie kunnen worden teruggelezen op:
http://vk.nl/tiengeboden

+++

Gij zult

'Geef ons heden ons dagelijks brood.' Die opdracht is ingewikkelder dan ooit
tevoren. De moderne consument moet zich een weg banen door een mijnenveld van
meningen, borrelpraat, elkaar tegensprekende onderzoeken, hele en halve
waarheden. De voedings-

industrie, de boeren, de milieubeweging, de supermarkten, de klimaatactivisten,
slow food, ieder heeft zijn eigen agenda. Wie moet je nog geloven en wie niet?

Om de consument een weg te wijzen door dit oerwoud heeft V de 10 Geboden van
Goed Eten opgesteld. In een onregelmatig verschijnende serie worden alle geboden
aan een diepgaand onderzoek onderworpen. Aan het eind hiervan hopen we meer te
weten.

+++

Victory Gardens

'A Victory Garden is like a share in an airplane factory. It helps with the war
and pays dividends too.' Zo begint een Amerikaans voorlichtingsfilmpje uit 1941,
dat mensen ertoe aanzet de dreigende voedselschaarste te lijf te gaan door zelf
groenten en fruit te verbouwen. De campagne had succes: tegen het einde van de
oorlog waren er in de VS twintig miljoen Victory Gardens. 30 tot 40 procent van
de totale productie van verse groenten en fruit kwam hier vandaan. Het
Nederlandse equivalent waren de 'oorlogtuinen'. Volgens geschiedschrijver Loe de
Jong was de bijdrage aan de voedselvoorziening daarvan gering. Volgens andere
bronnen was die aanzienlijk: tijdens de Hongerwinter zouden veel gezinnen
afhankelijk zijn geweest van hun moestuin.




VIEW ORIGINAL PAGE: , ,

GRAPHIC: Foto Studio V
Foto Studio V
Foto Studio V
Foto Studio V
Foto Studio V
Foto Studio V
Foto Studio V
Foto Studio V
Foto Studio V
Foto Studio V

LANGUAGE: DUTCH; NEDERLANDS"
164107626,2015-06-24T00:00:00,Bakoe verbergt zijn lelijke kanten,4,De Volkskrant,,VAN ONZE VERSLAGGEVER JOHN VOLKERS,,Ten Eerste; Blz. 15,,818,,"Reportage - Sport in een politiestaat


Tijdens de Europese Spelen wil de hoofdstad van Azerbeidzjan vooral goed voor de
dag komen. Armoe is verdwenen achter hoge muren, politieke activisten het
zwijgen opgelegd.

Fort Bakoe is niet bij alle poorten optimaal beveiligd. De deuren van het Tofiq
Bahramov Stadion staan wagenwijd open, dinsdagochtend. Dure Porsches parkeren
achter het hek naast gedateerde Lada's. Eerder zijn de handboogschutters in
actie gekomen in het stadion, maar voor hen zit de eerste editie van de Europese
Spelen er alweer op. Het schietveld wordt afgebroken door vrijwilligers.



De versoepelde beveiliging staat haaks op de status van politiestaat die het
organiserende Azerbeidzjan deze dagen uitstraalt. We kunnen zonder enige
controle doorlopen naar de vip-boxen van het prachtig verbouwde stadion, dat is
vernoemd naar de enige Azerbeidzjaan die de sportwereld tot de 21ste eeuw kende:
grensrechter Bahramov. Hij was de man die in de finale van het WK voetbal 1966
de tweede goal van de Engelse spits Geoff Hurst goedkeurde. Over die bal op de
onderkant van de lat wordt in het verliezende Duitsland nog altijd
gediscussieerd.

Azerbeidzjan is tot meer in staat. Dat is de boodschap voor de wereld, in elk
geval voor Europa. De mooie stadions en ijverig vegende en poetsende
vrijwilligers zijn onderdeel van een façade. Niemand mag de lelijke kant van
miljoenenstad Bakoe zien. Armoedige gebouwen en vervallen terreinen worden
verborgen achter grijs gepleisterde, metershoge muren - net zoals Peking dat
deed tijdens de Olympische Spelen van 2008.

Het vernis wordt er dik opgesmeerd, mede dankzij de grootschalige inzet van de
gevreesde nationale politie. De mannen die de voorbije jaren honderden politieke
activisten in het land hebben aangepakt, beveiligen de sporters, bezoekers en
officiële rapporteurs.

Het doet denken aan de beveiliging bij de Spelen van Athene in 2004, enkele
jaren na de aanslagen van 11 september. Die kostte destijds een miljard euro
extra. Nu lijkt de dreiging minder acuut aanwezig en rijst het vermoeden dat het
korps ook gebruikt wordt als grootschalig werkgelegenheidsproject. Er lopen
mannen in allerlei soorten uniformen rond: in hard blauw, grijze pakken met rode
stropdassen of in gele hesjes.

In de stad patrouilleren politiemannen op elke straathoek. Overal zijn kleine
kantoortjes van 2 bij 2 meter van waaruit straten worden gecontroleerd.
Metrostations herbergen bureaus van de Polis. Hier kom je liever niet in
aanraking met justitie.

In metrowagon 8167 zitten vier bewakingscamera's in de zoldering geschroefd.
Fotograaf Ad Nuis, die al jarenlang geregeld in Bakoe komt, zegt smalend dat ze
'voor onze veiligheid' zijn geïnstalleerd. Hijzelf werd vorige week een halfuur
vastgehouden op het politiebureau omdat hij in de metro was gezien met
opnameapparatuur van de VPRO-radio. Toen hij het treinstel uitstapte, werd hij
meegenomen. Het liep met een sisser af.

Afluisteren is er overigens niet bij in de metro. De wagons, uit de jaren
zestig, maken enorm veel lawaai.

In de bovenwereld is het transport aanmerkelijk comfortabeler. Met bussen van
Duitse makelijk rijden we over de geel gearceerde Bakoe2015-banen. Zelfs als er
slechts twee passagiers in zitten, wordt de touringcar voorafgegaan door een
politieauto met zwaailicht, een snelle BMW uit de 3-serie. Op kruispunten houden
agenten met rode signaalstokken de rest van het verkeer tegen. In deze oliestaat
houden ze van geoliede operaties.

Het asfalt op die fraaie routes is deels neergelegd voor de Formule 1 die per
2016 van Bakoe een racestad zal maken. Het contrast met de binnenstad is
opmerkelijk, daar is elke wandeling een bezoeking. Grote gaten in het trottoir
vergen oplettendheid om een enkelblessure te voorkomen.

Het sporttoernooi vindt in alle rust plaats. De enkele activist die in het land
van de presidentiële familie Alijev nog voor de mensenrechten durfde op te
komen, zit vast. Leyla en Arif Yunus, de ouders van de naar Nederland gevluchte
activiste Dinara Yunus, waren in 2014 de prominentste slachtoffers van het
regime. Zij belandden zonder vorm van proces in de gevangenis.

Een van hun medestanders, Emin Huseynov, directeur van het Instituut voor
Persvrijheid in Azerbeidzjan, mocht profiteren van alle media-aandacht voor de
Europese Spelen. Hij vluchtte vorig jaar naar de Zwitserse ambassade in Bakoe en
zat daar tien maanden vast. Op de avond van de openingsceremonie vloog Huseynov
met de Zwitserse minister van Buitenlandse Zaken, Didier Burkhalter, het land
uit. Zwitserland verleende hem politiek asiel.

Het is misschien een teken van goede wil dat Azerbeidzjan hem liet gaan, maar
weinigen geloven in een structurele verbetering van de mensenrechtensituatie in
het land.

Pagina 39: volleybalsters doen alles fout

Het vernis wordt er dik opgesmeerd, mede dankzij de grootschalige inzet van de
gevreesde nationale politie




VIEW ORIGINAL PAGE:

GRAPHIC: Veiligheidsagenten in het Tofiq Bahramov Stadion in Bakoe, waar de
Europese Spelen worden gehouden.
Foto Ad Nuis

LANGUAGE: DUTCH; NEDERLANDS"
164107627,2015-06-24T00:00:00,'Ik ben een rechtse marxist',4,De Volkskrant,,DOOR FRÉNK VAN DER LINDEN EN PIETER WEBELING,,Ten Eerste,,3129,,"Werkgeversbaas

Hans de Boer leidt nu precies een jaar werkgeversorganisatie VNO-NCW, de
invloedrijkste lobby in Den Haag. Portret van een Friese dorpsjongen die weigert
diplomatiek te zijn.

Op een zaterdagmorgen om acht uur werd Hans de Boer (60) door een boze man uit
bed gebeld. Al een paar dagen voor hij officieel begon als werkgeversvoorzitter
had hij premier Rutte in de gordijnen.

'Hij belt mij inmiddels elke zaterdagochtend. Dan is-ie boodschappen aan het
doen. Hoe gaat het ermee, vraagt-ie dan. Kijk: Mark Rutte en ik zijn heel goed
met mekaar, alleen die ene keer was hij inderdaad een beetje geagiteerd. Maar
dat kan me niet zoveel schelen. Hij zei: Hans, je blaast het Sociaal Akkoord op!
Ik was verrast. Hoezo?'

Omdat u in interviews verkondigde dat u dat akkoord zelf nooit gesloten zou
hebben. Sterker: u had 'maling' aan belangrijke onderdelen ervan.

'Maar ik heb óók gezegd: onze handtekening staat. Dit instituut houdt zich aan
de afspraken.'

Uw voorganger Bernard Wientjes noemde het Sociaal Akkoord, dat hij in april 2013
sloot met premier Rutte, minister Asscher en Ton Heerts van de FNV, tegenover
ons zijn hoogtepunt. 'Historisch. Uniek.'

'De achtergrond van het optreden van Bernard was: het kabinet van PvdA en VVD
moest op de been blijven. Omwille van rust en stabiliteit in dit land. Daar heb
ik respect voor. Maar ja, wat is het gevolg van dat Sociaal Akkoord? Veel
werkgevers willen wel voorzien in arbeid, maar niet in vaste banen. Ze zeggen:
waar begin ik aan? Mensen staan op de loonlijst en ik kom nooit meer van ze af.
Ze worden ziek en wij betalen twee jaar ziektegeld. Straks ook nog een derde
WW-jaar. Echt waar, in die zin had het akkoord een averechts effect.'

Uw vrouw Klaske zei: premier Rutte belde die ochtend vier keer. Vier keer! Maar
de minister-president kan hoog of laag springen, zo krijg je mijn man niet terug
in z'n hok.

'Mark wilde dat ik mijn uitspraken terugnam. Publiekelijk. Ja, doehoe!'

lll

Wat is er nog Oostdongeradeels aan u?

'Ik ben en blijf een Friese jongen. Met iets dorps in zich. Beetje eerlijk zijn,
hè. Gewoon blijven doen. Mijn ouders waren eenvoudige maar flinke mensen. Ze
hadden ulo, uitgebreid lager onderwijs, niet eens middelbare school. Mijn vader
had een klein postagentschap; hij kwam uit een familie van ondernemers,
timmerlui. Aan mijn moeders kant waren het vissers en landarbeiders. Ik ben
flink opgevoed: je moest voor jezelf opkomen.

'Op de lagere school zei de bovenmeester tegen mijn vader: die jongen moet naar
het gymnasium. Gymnasium? Daar had mijn vader nog nooit van gehoord. Ik kon goed
leren, maar ik was ook een baasje, een mannetje waar mensen in de omgeving voor
uitkeken. Ik was niet bang om iemand een lel te verkopen. In de kern heb ik dat
volkse altijd gehouden. Ik kan heel goed overweg met golfliefhebbers in
driedelig grijs, én ik schakel makkelijk met de arbeiders van Ton Heerts.'

U studeerde econometrie in Amsterdam. Later verdiende u miljoenen met de verkoop
van een bedrijf dat de Jiskefet-achtige naam Bureau voor Economische
Argumentatie had. Hoe is het voor een dorpsjongen om miljonair te zijn?

'Ik ben d'r blij mee. Het is reuze comfortabel. Ik heb genoeg geld om me
onafhankelijk te voelen, maar te weinig om arrogant te zijn.'

lll

Wientjes meed Wilders als de pest. Er was geen contact. Gaat VNO-NCW zo door?

'Nee. Ik heb een afspraak met Geert Wilders. Deze week. Maar hij heeft hem al
een paar keer afgezegd, waarom weet ik niet. Als voorzitter van de MKB heb ik
hem wel eens ontmoet - hij was toen nog lid van de VVD. Je moet elkaar toch
kennen? Persoonlijk vind ik dat hij niet zoveel ruimte laat voor de menselijke
benadering, zeker als het gaat om de islam, maar hij is een politieke
machtsfactor. En dus is het in het belang van mijn leden om met Wilders een
goede verstandhouding te hebben.'

Wilders heeft aangekondigd in de zendtijd voor politieke partijen Mohammed te
gaan vertonen. Leve de vrijheid van meningsuiting?

'Hij heeft de vrijheid om dat te doen, maar vrijheid geeft ook
verantwoordelijkheid. Je brengt Nederlanders in het buitenland in de problemen.
En je brengt onze exporterende bedrijven in de problemen, dat kost banen. Zo
verpest je een stuk economische groei. Dat wil ik Geert Wilders graag vertellen.


'Ik heb z'n 06-nummer niet. Van bijna iedereen wel, van hem niet. Ik wil hem
gewoon kunnen bellen, zo van: Geert, waarom zeg je dit, waarom doe je dat? Dat
is weer het dorpse in mij. Gewoon bij elkaar naar binnen lopen. Misschien
heeft-ie wel humor, weet jij veel. Dat je effe met elkaar kunt lachen.'

lll

Wat moet de regering beter doen?

'Dit kabinet moet politiek koopman worden. In de afgelopen jaren hebben
verschillende coalities ons land pijn gedaan, met ingrepen in de woningmarkt en
de zorg, met lastenverzwaringen, noem maar op. Die bezuinigingen hadden voor mij
niet zo zwaar gehoeven, meer investeren hier en daar zou verstandig zijn
geweest. Nu groeit de economie in 2015 met ruim 2 procent. Er zit zeker vijf
miljard in het potje. Ik heb tegen de regeringspartijen gezegd: jullie zitten
met dat nieuwe belastingsysteem allerlei ingewikkelde dingen te bedenken, maar
de burgers in dit land willen maar één ding: dat ze van hun bruto-bruto-inkomen
netto meer overhouden. Gééf die mensen lastenverlichting! Gewoon hup, zonder
franje.'

Wat is concreet uw voorstel?

'De eerste schijf van de inkomstenbelasting moet in één keer flink naar beneden
worden getrokken, naar 35 procent. Dat kan, daar is nu ruimte voor. Doe dat!'

De Boer wijst vanaf de twaalfde verdieping van zijn kantoor in de Malietoren
naar het Binnenhof. 'Nu zijn ze weer in de mist bezig, daar. Ze willen de btw
verhogen. Hoe dom kun je zijn? Dat heb ik letterlijk tegen PvdA-bewindslieden
gezegd: straks zeurt heel Nederland alleen maar over die lastenverzwaring!
Jullie staan op negen zetels, de VVD op krap twintig. Hoeveel kiezers wil je nog
verliezen? Word nou eens politiek koopman. Doe wat de mensen willen!

'Wat zeggen ze dan? Brussel wil dat we gaan hervormen. Nou, ik ga graag mee naar
Brussel om de dames en heren daar twee dingen duidelijk te maken. Eén: wij
hébben in dit land al enorm hervormd. Twee: kijk even een paar honderd kilometer
ten zuiden van Manneken Pis, naar Parijs. De Fransen mogen alles! Zij moeten hun
zaakjes op orde brengen, niet wij! Even op z'n Fries, jongens, maar dat gelul
wil ik niet meer horen. Brussel? Toedeledoki.'

lll

Er was eens een werkgeversvoorzitter die zei: 'Als ik de FNV zou leiden, was ik
de allerergste in vakbondsland.' Verklaar u nader?

'Ik zou snoeihard opkomen voor de belangen van werknemers. Dat is dan mijn rol,
hè. Maar dat wil niet zeggen dat ik dan dezelfde strategie zou kiezen als Ton.'

Want wat zou u doen in de positie van de FNV-voorzitter?

'Moet ik dit zeggen? Hij kiest voor zijn zittende, oudere leden. Met het oog op
hun belang heeft de FNV anderhalf jaar lang een overeenkomst met werkgevers in
de bouw gedwarsboomd. De ondernemers wilden iedereen, dus ook jongeren, een
hoger loon geven als werknemers op leeftijd een deel van hun 60 vrije dagen
zouden inleveren. Daar zit nu eindelijk beweging in. Waarom heeft de vakbond zo
weinig oog voor de belangen van jongeren? Als de FNV voor die groep weer
aantrekkelijk wil worden, moet je die ouwelullendagen durven offeren. Ik had als
vakbondsleider voor de jeugd, voor de toekomst gekozen. Hadden we met mekaar een
makkelijker praatje gehad.'

'De FNV is retro', heet het in werkgeverskringen.

'Nog maar 20 procent van de werknemers is lid van een vakbond. Vaste banen
verdwijnen, flexwerk neemt toe. Lastig voor Ton. Ieder heeft z'n kruis te
dragen. Ik heb wel eens tegen hem gezegd: waarom maak je van de FNV niet een
soort sociale ANWB, een servicegerichte ledenclub?'

En?

'Gaf hij geen antwoord op. Wij kunnen prima een biertje met mekaar drinken,
hoor. We hebben een keer gegeten met elkaar, met de echtgenotes erbij.'
Schaterlacht. 'Ik zei nog: met zo'n leuke vrouw aan je zijde moet er toch iets
goeds in je steken.'

lll

Stelling: er moeten meer immigranten in Nederland worden toegelaten, omdat er in
de komende jaren veel arbeidskrachten nodig zijn die het vuile werk willen doen.

'Ja. Maar eerst dit. Van alle Somaliërs die hier tien jaar of langer zijn, heeft
maar zo'n 20 procent werk en zit de helft in de bijstand. Die immigranten hoeven
we dus níét. Dat klinkt keihard, maar zo bedoel ik het eigenlijk ook, want dit
werkt ontwrichtend op een samenleving. Nu jullie stelling. Weet je wat ik vind?
Al die labbekakken die hier in een uitkering zitten, díé moeten aan het werk.'

Nederlandse labbekakken?

'Ja. Intussen heb ik groot respect voor alle Oost-Europeanen die hier werk
opknappen dat de Nederlanders zelf niet willen doen. Goed dat die mensen er
zijn.'

Waar wilt u heen?

'Er is in Nederland een groot taboe op heldere taal over uitkeringen. Ik heb
weleens gesproken over uitkeringstrekkers, daar kreeg ik voor op m'n sodemieter,
dus ik praat nu over uitkeringsgenieters. Ik hoorde laatst een verhaal. Over een
jonge vrouw van 23 jaar in Rotterdam-Zuid. Zij begint als lerares op een
vmbo-school en verdient 1.700 netto. In Zuid heb je ook veel ongetrouwde moeders
met een uitkering. Die moeten er van de gemeente iets bijdoen. Precies zo'n
jonge vrouw, ook 23 jaar, maar dan met een of twee kinderen, komt op dezelfde
school een middagje per week werken. En hoeveel denken jullie dat zij krijgt?
2.300 euro netto - 600 euro meer! Nu word ik even heel rechts. Werken moet
lonen, in dit land. Als ik daarover in discussie moet gaan, stop ik meteen.

'Mensen die goed van lijf en leden zijn, moeten aan de slag. We hebben bijna 700
duizend WW'ers en een half miljoen bijstanders! Om te beginnen moeten we eens
heel driftig kijken naar de hoogte van de uitkeringen. De bijstand moet naar
beneden. Ik weet nu al: als ik dit zeg, krijgen we enorm gedoe. Ben ik weer een
rechtse bal. Straks staat er een vette kop boven dit artikel: Voorzitter VNO-NCW
bepleit verlaging bijstand.'

Dat is toch wat u zegt?

'Klopt. Handen uit de mouwen.'

Hoeveel van die 1,2 miljoen mensen zonder werk zouden aan de slag moeten, of
kunnen?

'WW'ers hebben betaald voor hun werkloosheidsverzekering, daar hoor je me niet
over. Maar bijstanders... ik denk dat driekwart van die groep aan het werk
moet.'

Ook hoger opgeleiden?

'Ja, natuurlijk. Die kunnen toch ook gewoon asperges steken, in het zonnetje,
met de radio aan? Wat is daar fout aan?'

lll

Werk moet lonen. Soufian Afkir, een 19-jarige vakkenvuller bij Albert Heijn,
zegt dat ook. Op een aandeelhoudersvergadering ging hij half uit de kleren, als
protest tegen het 'absurd lage' minimumjeugdloon.

Geamuseerd: 'Goeie act.'

De PvdA, SP en GroenLinks komen met een initiatiefwet om het minimumjeugdloon
(tot 23 jaar) af te schaffen, om zo de lonen voor jongeren te verhogen. Eens?

'Nu ga ik iets zeggen, jongens... Ik heb mij hierover nog nooit uitgelaten.
Mensen van 18 mogen al van alles: autorijden, trouwen, stemmen. Ik ben niet
tégen het minimumjeugdloon, maar ik denk dat wij als werkgevers wel bereid
moeten zijn om hier naar te kijken, en niet rigide aan de huidige regeling
moeten vasthouden.'

Waaraan denkt u zelf?

'Laten we uitkijken dat de jeugdwerkloosheid - die nu relatief laag is - niet
oploopt doordat we jongeren te duur maken. Vandaar dit voorstel: ik ben voor een
verlaging van de eindleeftijd voor het minimumjeugdloon, naar 21, misschien
zelfs 20 jaar.'

lll

De zelfverrijking van topmanagers in grote banken en bedrijven is onbetamelijk.

'Nee, daarin krijgen jullie me niet mee. Te kort door de bocht.'

Het is een letterlijk citaat. Van uzelf.

'Onbetamelijk? Heb ik dat gezegd? Dat moet dan jaren geleden zijn geweest, toen
ik MKB-voorzitter was. Bij de cao-onderhandelingen zeiden de vakbonden: kijk
naar de zelfverrijking van CEO's bij grote bedrijven, wij willen er ook wat bij.
Daar had ik toen last van.' De werkgeversvoorzitter buigt naar voren. 'Ik ben
d'r anders over gaan denken.'

Laat ons raden: sinds een jaar?

'De wereld is veranderd. Raar als je dan niet meebeweegt.'

Waarom zegt u niet gewoon: 'Ik leid nu VNO-NCW, ik vertegenwoordig nu ook het
grootkapitaal'?

'Luister. Ik begrijp heel goed dat mensen zich storen aan bonussen,
topsalarissen, et cetera. Maar door alle ophef over beloningen verhuizen
internationale ondernemingen naar Luxemburg. Dat kost ons banen. Die afweging
moet je óók maken.

'Ik ben een slag pragmatischer geworden. Kortgeleden was ik te gast bij een
fractieberaad van de SP. Wat vond ik nou van die ongelijkheid? Ik zei: stel je
twee identieke samenlevingen voor. In de ene verdient de laagstbetaalde 100 en
de hoogstbetaalde 400. In de andere krijgt de laagstverdienende 500 en de
hoogstverdienende een miljoen. Waar wil je wonen? Zij vonden het geen zuivere
vergelijking. Maar het gaat toch om de welvaart die mensen mee naar huis nemen?'


lll

Poetin. Over enige tijd verschijnt het rapport over de toedracht van de
MH17-ramp. Alles wijst erop dat Rusland direct betrokken is geweest bij het
neerhalen van dat toestel. Zou dat consequenties moeten hebben voor onze
handelsrelaties met Rusland? Is de koopman bereid centen in te leveren om wat
meer dominee te zijn?

'De MH17 was het eerste waarmee ik als voorzitter van deze club te maken kreeg,
mannen. Ik zat hier, midden in de zomer, en dacht: wat moet ik nou? Bijna
driehonderd doden, van wie zo'n tweehonderd Nederlanders. Van Rutte kreeg ik het
signaal dat hij steun verlangde voor handelsmaatregelen tegen Rusland. Ik heb
veel mensen in onze ledenkring gebeld. Lastig voor me, want ik kende nog bijna
niemand. Maar onze leden stemden in met de sancties.

'Nu dat rapport. Ik denk dat er een enorme blunder is begaan door een of andere
verdwaasde crimineel die op het verkeerde moment op het verkeerde knopje heeft
gedrukt. Maar ik heb veel door Rusland gereisd. Die Russen zijn geen verkeerde
mensen. Het zou Poetin sieren als hij schuld bekent, mocht Rusland medeschuldig
zijn. Maar: we hebben elkaar economisch nodig. Ook politiek en cultureel. Mijn
zoon heeft bijvoorbeeld Russen onder zijn Facebook-contacten. De sancties moeten
op termijn worden afgebouwd. Voor mij is de MH17, hoe gruwelijk ook, een
incident. Zo realistisch moet je zijn.'

Voor de nabestaanden van de 196 omgekomen Nederlanders zal het een hard gelag
zijn.

'Dat begrijp ik. Maar de wereldgeschiedenis staat bol van dit soort van dingen.
We moeten door.'

lll

Critici karakteriseren u graag als een ongeleid projectiel, als een man in de
war. Wij spraken Jet Bussemaker, PvdA-minister van Onderwijs, Cultuur en
Wetenschap. Zij prijst u. 'Hans belt mij nog vaker over de noodzaak om vrouwen
aan de top van het bedrijfsleven te brengen dan ik hem. En dat wil wat zeggen.'
Maar ze schetst u ook als 'een sympathieke olifant in de porseleinkast'.

'Dat snap ik. Ik heb geen zin om altijd maar diplomatiek te zijn, er moet wel
een beetje prik in de cola zitten. Laat het borrelen en gisten. Als iedereen
maar de hele tijd met meel in de mond praat, keren mensen zich af van het
publieke debat. Dan denk je: wat is dat nou voor gedraai en gezeur, wees helder!
Jullie willen toch ook pittige uitspraken voor een mooi stuk?'

Columniste Sheila Sitalsing schreef in de Volkskrant dat u altijd goed bent
'voor een paar van de pot gerukte uitspraken'. Dat het Nederlandse bedrijfsleven
kan verdienen aan rampen. Dat de Sociaal Economische Raad 'één grote
verplaatsing van komma's' is. Enzovoorts.

'Ach, als Sheila Sitalsing dat schrijft, vind ik het prima.'

Denkt na. 'Maar Jet heeft wel een punt. Als ik inhoudelijk een goed idee heb,
moet ik de acceptatie daarvan niet zelf in de weg staan door een al te
luidruchtige presentatie. Anders ben ik niet effectief genoeg. Mijn houding
versterkt mijn positie niet. Dat moet ik mij aantrekken.'

lll

Een vraag van minister Bussemaker: 'Wat ik graag van Hans de Boer zou horen, is
hoe hij de werkgevers over de streep gaat trekken om de belofte in het Sociaal
Akkoord waar te maken dat 100 duizend mensen met een arbeidsbeperking aan het
werk zullen worden geholpen. Daar hoor ik hem te weinig over.'

De Boer zucht. 'We hebben wat tegenslag gehad. Zij denkt natuurlijk: ik zal 'm
eens een opdonder verkopen, via de Volkskrant. Ik vind het goed. Ze heeft weer
gelijk. VNO-NCW heeft heus wel een plan, en een taskforce. Maar resultaten kan
ik nog niet laten zien. In alle eerlijkheid: ik heb momenteel niks te bieden.'

Het gaat hier om een belangrijke bouwsteen in het Sociaal Akkoord. Ruim twee
jaar nadat het werd afgesloten, staat u met lege handen. Zo wekt u nu de indruk
dat die handtekening van VNO-NCW toch niet veel betekenis heeft.

'Nee, nee, we hebben het gewoon nog niet in de vingers, dat is de werkelijkheid,
geloof me. Bernard heeft dit zo afgesproken, dat neem ik con amore over. Maar in
de praktijk blijkt het moeilijk waar te maken. We hebben volgens de afspraak nog
tien jaar om die 100 duizend mensen daadwerkelijk aan werk te helpen. Weet je
wat het is, jongens, die economie moet groeien. Dan komen die lui óók aan de
slag.'

lll

Wat kan VNO-NCW leren van Karl Marx?

'Hij zei dat beschaving en cultuur alleen kunnen bloeien op een onderlaag van
materiële welstand die evenwichtig en fair is verdeeld. Zo bezien staan
ondernemingen aan de basis van onze samenleving. Zulke dingen zag Marx wel goed
- ik ben een rechtse marxist.

'Nu moet ik opletten dat ik het goed zeg, anders begint Ton Heerts straks weer
te hakketakken: ik vind het de verantwoordelijkheid van werkgevers om hun mensen
zo goed als het kan te betalen. Je moet de mensen wat gunnen, zorgen dat ze een
paar centen overhouden.'

Hoe kan een rechtse marxist lid zijn van het CDA?

'In de christen-democratische kijk op de samenleving zit een mooie mix van
individuele verantwoordelijkheid en lankmoedigheid naar medeburgers. Ik ben niet
wat je noemt een klassieke liberaal. Mijn hervormde opvoeding klinkt nog na.
Weten jullie waar ik écht thuishoor? Bij de VPRO! De Vrijzinnig Protestantse
Radio Omroep. Jammer dat het geen partij is, maar ik ben al vanaf m'n 18de lid.
Soms denk ik bij een programma wel: wat zijn het toch rare malloten, maar
toch... Ik herken mezelf erin. Zo ben ik ook.'

In 2002 vroeg premier Balkenende u CDA-minister van Economische Zaken te worden
in het kabinet met de LPF. U sloeg het aanbod af. Stel dat de
christen-democraten opnieuw gaan regeren, bent u dan wel beschikbaar?

'Ik ga het niet doen. We hebben 't net gehad over mijn zwakke punt, dat ik te
vierkant en te hoekig ben. Ik ben een CDA'er die weleens heel hard godverdomme
roept.' Wijst weer naar het Binnenhof. 'Ik dáár? Zie je het voor je? Dat wordt
een drama. Dit is mijn grootste hobby: beetje rotzooien, nou ja, ik bedoel
pionieren, op het grensvlak van bedrijfsleven en politiek. Hier kan ik duwen,
goeie dingen doen. Hier ben ik op mijn plek.'




VIEW ORIGINAL PAGE: , ,

GRAPHIC: Hans de Boer, voorzitter VNO-NCW: 'In de kern heb ik dat volkse altijd
gehouden.'
Foto Julius Schrank

LANGUAGE: DUTCH; NEDERLANDS"
164107628,2015-06-24T00:00:00,Staking Calais biedt migranten kansen,4,De Volkskrant,,VAN ONZE BUITENLANDREDACTIE,,Ten Eerste,,594,,"Europa's poreuze grenzen

De vluchtelingenchaos bij Calais laat zien dat ook de binnengrenzen van Europa
kraken, niet alleen die aan de buitenkant. Britse mensensmokkelaars blijken
goede zaken te doen. Beieren wil de tijdelijke grensbewaking voor de G7-top het
liefst houden.

De migranten die proberen in het Franse Calais op vrachtwagens te klimmen,
krijgen nieuwe kansen dankzij een staking bij ferrymaatschappij MyFerryLink.
Werknemers zijn tegen de verkoop van twee veerboten aan het Deense bedrijf DFDS,
hetgeen gepaard zal gaan met banenverlies. Door de acties is de Kanaaltunnel
dinsdag afgesloten.

Volgens exploitant Eurotunnel stookten actievoerende stakers op de rails vuren
met oude autobanden. De Franse oproerpolitie werd ingezet om de actievoerders te
verdrijven. Die voerde ook charges uit tegen migranten, die in nog grotere
aantallen dan normaal op de snelwegen verschenen.

Honderden migranten probeerden gebruik te maken van de enorme files voor de
haven van Calais. Die zijn nog langer dan normaal, waardoor migranten meer
gelegenheid krijgen om zich als verstekeling naar Engeland te laten vervoeren.
Er verblijven naar schatting zo'n drieduizend migranten in de omgeving die
illegaal naar Groot-Brittannië proberen te komen.

De Eurostar-trein rijdt als het goed is vandaag weer volgens normale
dienstregeling door de Kanaaltunnel tussen Calais in Frankrijk en Dover in
Engeland. Dat heeft een woordvoerster van de Brits-Frans-Belgische
treinmaatschappij dinsdagmiddag gezegd.

Transport en Logistiek Nederland (TLN) sprak dinsdagmiddag van een grote chaos
en adviseert vrachtwagenchauffeurs om Calais op dit moment te mijden en
overtochten te boeken via andere havens zoals Duinkerken. Daar waren voor
dinsdagavond extra afvaarten gepland, meldde de brancheorganisatie. Volgens een
woordvoerster stond er dinsdagmiddag 30 kilometer file voor de haven van Calais.


Naar schatting vierhonderd werknemers van MyFerryLink, die betoogden tegen
loonsverlaging en dreigende ontslagen, blokkeerden dinsdagochtend de toegang tot
de haven van Calais. Ze verhinderden dat de veerboten konden uitvaren.
Vrachtwagens weken daarop uit naar de Kanaaltunnel, waardoor de grote opstopping
ontstond.

Een woordvoerster van de Britse premier David Cameron zei gisteren dat Londen in
nauw overleg is met de Franse regering om de crisis in Calais het hoofd te
bieden. Het Britse ministerie van Buitenlandse Zaken deed een waarschuwing
uitgaan naar vrachtvervoerders: 'Grote aantallen illegale migranten in en rond
Calais proberen mogelijk Groot-Brittannië binnen te komen. Hoewel plaatselijk
politiepatrouilles zijn uitgebreid, moet u de deuren van uw voertuigen gesloten
houden in langzaam rijdend verkeer.'

De gespannen situatie in Calais maakt deel uit van een wijder probleem van
instroom van illegale immigranten vooral uit oorlogsgebieden in het
Midden-Oosten en Afrika. De kwestie staat donderdag opnieuw op de agenda op een
EU-top in Brussel.

De stroom bootvluchtelingen die de Middellandse Zee probeert over te steken
treft zuidelijke landen als Italië het zwaarst. De Europese Unie wil de
vluchtelingen eerlijker over de lidstaten verdelen. Over de manier waarop dit
moet gebeuren, wordt onderhandeld.

Ook aan de Europese binnengrenzen wordt de situatie ongemakkelijk, bleek onlangs
toen Frankrijk vluchtelingen uit Italië tegenhield. De Duitse deelstaat Beieren
bewaakt de grens met Oostenrijk weer, ondanks het Verdrag van Schengen over open
grenzen.

Kanaaltunnel dicht door acties van werknemers van ferrymaatschappij




VIEW ORIGINAL PAGE: ,

GRAPHIC: Vluchtelingen bekijken vanaf een heuvel de groeiende opstopping op de
A16 in de buurt van Calais. Honderden probeerden een plekje als verstekeling te
vinden in de vrachtwagens.
Foto Philippe Huguen / AFP
Stakers bouwen een blokkade voor de toegangsweg naar de Kanaaltunnel.
Foto Philippe Huguen / AFP

LANGUAGE: DUTCH; NEDERLANDS"
164107629,2015-06-23T00:00:00,Verlengen van sancties tegen Rusland is voor EU hamerstuk,4,De Volkskrant,,VAN ONZE BUITENLANDREDACTIE,,Ten Eerste; Blz. 5,,440,,"De Europese Unie (EU) heeft de sancties tegen Rusland met zes maanden verlengd.
De bedoeling is onverminderd druk op de Russische regering te houden vanwege 'de
destabiliserende rol in Oekraïne' die Rusland in de ogen van de EU speelt.

De verlenging was voor de ministers van Buitenlandse Zaken maandag in Luxemburg
een hamerstuk, omdat er geen enkele verandering in de opstelling van Rusland
valt te bespeuren. Landen die zich in de afgelopen maanden kritisch over de
sancties hebben uitgelaten, zoals Hongarije en Griekenland, zagen ervan af het
sanctiedebat met de Europese meerderheid aan te gaan.

Direct na het Europese besluit tot verlenging benadrukte Rusland niet van plan
te zijn voor de druk te wijken. 'Nu de sancties zijn verlengd, zullen we
handelen op basis van het wederkerigheidsbeginsel', zo liet president Poetin via
een woordvoerder weten. De Russische importverboden voor een scala aan
landbouwproducten, waaronder Nederlands groente en fruit, zullen net als de
westerse sancties tot januari van kracht blijven, zo is de verwachting.

De sancties over en weer begonnen nadat Rusland vorig jaar maart de Krim had
geannexeerd - grondgebied dat tot dan toe aan Oekraïne had toebehoord. In drie
rondes werden de westerse sancties opgevoerd, waarbij de EU na het neerhalen van
vlucht MH17 vorig jaar juli de zwaarste maatregelen afkondigde.

Een aantal Russische banken, energie- en defensiebedrijven werd toen van toegang
tot westers kapitaal uitgesloten. Ook kunnen Europese bedrijven bepaalde,
'gevoelige' (lees: militair toepasbare) technologie niet meer aan Russische
partijen verkopen.

De economische problemen die daar voor Rusland uit voortvloeien, hebben niet
geleid tot een diepe economische crisis, stelde Poetin afgelopen vrijdag in
Sint-Petersburg op een zakenforum. Rusland heeft de 'innerlijke kracht' gevonden
de sancties het hoofd te bieden, beweerde hij. En dat in weerwil van een
tegelijkertijd sterk dalende olieprijs.

De cijfers van de Russische centrale bank bevestigen die optimistische kijk
bepaald niet; de verwachting is dat de economie dit jaar met 3,2 procent gaat
krimpen. Ook bedroeg de inflatie vorige maand ruim 15 procent. Volgens de
voormalig minister van Financiën Aleksej Koedrin bevindt de economie zich nog
altijd 'in het oog van de storm'.

Poetin houdt niettemin vol dat er van een zware crisis geen sprake is. Hij vindt
dat niet Rusland, maar het Westen, de Verenigde Staten voorop, zijn houding
dient te veranderen. Alleen dan kunnen de internationale verhoudingen
verbeteren. Westerse landen moeten in zijn ogen ophouden 'de taal van
ultimatums' te spreken.




VIEW ORIGINAL PAGE:

LANGUAGE: DUTCH; NEDERLANDS"
164107630,2015-06-20T00:00:00,Tweedehands goed,4,De Volkskrant,,MARGOT C. POL,,Magazine Mode en Lifestyle; Blz. 11,,336,,"Mooi


Het opvallendste van http://gevondenopmarktplaats.nl

Wat: Vazenset van Cor Unum.

Vraagprijs: bieden vanaf EUR 20.

Verkoper Ad van Riel (55), Leidschendam: 'Ik heb de vaasjes gered van de
container, echt waar. Op het mbo waar ik werk wordt bloemschikken gegeven en
daar komen ze óm in de vaasjes. Ze zaten al in een krat, klaar om afgevoerd te
worden. 'Mag ik ze hebben?', vroeg ik. Niet voor de opbrengst, ik vond het zonde
om ze weg te doen. Zeker, ze zijn heel bruikbaar. In die kleine, platte zetten
ze in de jaren zeventig bijvoorbeeld een roosje met gipskruid. Dat was toen
trendy. De anthurium, zo'n glimmend rood blad met een gele worm eruit, is nu ook
weer hip. Van oorsprong ben ik beeldend kunstenaar. Ooit zag ik schetsen van mij
op Marktplaats, die heb ik meteen gekocht. Ze stonden er voor veel te weinig.
Van mijn werk kan ik op stedentrip, maar ik kan er niet van leven, vandaar dat
ik lesgeef in de beeldende vakken. Met wie ik reis? Nou, meestal alleen, ik heb
geen relatie. Nu gaan er vast allemaal mensen mailen, niet voor die vaasjes,
maar voor mij!'



Julien Rademaker van http://gevondenopmarktplaats.nl: 'Het Nederlandse
keramiekatelier Cor Unum werd opgericht in 1953 als pottenbakkerij voor
werklozen en mensen met een beperking. Cor Unum betekent 'één van hart'. En al
is het label uit Den Bosch inmiddels wereldberoemd, nog steeds is het sociale
aspect belangrijk. Veel bekende ontwerpers, van Ettore Sottsass en Marc Newson
tot Marcel Wanders werkten samen met Cor Unum. Deze verzameling komt uit de
jaren zeventig en is waarschijnlijk grotendeels ontworpen door Zweitse
Landsheer, de Nederlander die dertig jaar lang artistiek leider van het
keramiekatelier was. Al die minimalistische, geometrische potjes zijn
bloemschikelementen. Je kunt ze op allerlei manieren naast, tegen en op elkaar
plaatsen. In een tijd van overdaad en stress brengen ze rust in huis. Misschien
leuk om er dan ook gelijk een cursus ikebana, Japans bloemschikken, aan te
koppelen.'




VIEW ORIGINAL PAGE:

LANGUAGE: DUTCH; NEDERLANDS"
164107631,2015-06-20T00:00:00,De wespendief,4,De Volkskrant,,CASPAR JANSSEN,,Sir Edmund,,1084,,"Beestje van de week


Vogelonderzoeker Jan van Diermen roemt het uiterlijk van de wespendief, die hier
in mei arriveert. De paartjes zitten snel op eieren. Daarna begint de speurtocht
naar wespen. En ja, ze zijn ongevoelig voor de steken.

'De wespendief is eigenlijk te zot voor woorden. Hij is betoverend mooi, oogt
sloom, maar weet toch van aanpakken. Ze kunnen na terugkeer uit Afrika binnen
een week op eieren zitten. Je kunt ook zeggen dat het een lelijk beestje is, met
die korte beentjes, en gele voeten die meestal zwart zijn van het graven. Hij
heeft een beeldschone kop, hij kijkt vaak een beetje scheel. Er ontbreekt een
botje bij de wenkbrauwen die de richel draagt die andere roofvogels die strenge
uitdrukking geeft. Dat heeft de wespendief niet, hij lijkt eerder een beetje
gedrogeerd.



'Hoe komt het dat een roofvogel zich specialiseert in het eten van wespenlarven?
Het zal begonnen zijn met een groep dieren die iets wist aan te vangen met
hangende wespennesten. En de ondervinding bij de wespendief die per ongeluk iets
te korte beentjes kreeg: hé, hier zitten ze ook in de grond, die graaf ik uit
zonder om te vallen.

'Ze zijn ongevoelig voor de steken van wespen. Ze hebben een flink donspak, een
stootkussen. De veren op de kop zijn schubachtig. Hun neusgat is spleetvormig en
ze hebben een knipvlies voor hun ogen, dat zorgt dat er geen zand in plakt.

'Als hij eenmaal een nest te pakken heeft, gaat hij doodgemoedereerd op twintig
centimeter afstand van het plaats delict zitten, met een wolk wespen om zich
heen, die op een gegeven moment ook stoppen met steken. Hij tilt met zijn snavel
de raten met larven eruit en transporteert die in de klauw naar zijn nest met
jongen. Na twee, drie dagen is dat wespennest zo ongeveer leeg. Ze laten de
koningin en de werksters ongemoeid. Die blijven zitten met wat restjes raat en
gaan weer verder met nieuw broed.

'Hij volgt wespen met hun prooien, zo vindt hij hun nest. Dan luistert hij,
zoals een merel naar wormen luistert. Vorig jaar zag ik hem in een schapenweitje
wat krabben. Ik dacht: daar zit helemaal geen wespennest. De volgende morgen zat
hij er weer. Toen zag ik de wespen wel, ze kwamen een halve meter verderop uit
de grond. Die ingang boeit hem niet, hij zoekt naar het nest, hij luistert. Pas
dan gaat hij graven.

'De wespendief is enorm moeilijk te traceren. Hij komt hier laat aan, in mei,
als de bomen al volop in blad zitten. Dan is het gauw raak, na tien, soms al na
vijf dagen zitten ze op eieren. Om ze te vinden moet je het hebben van grondig
boomtopwerk, dieren volgen die met voedsel slepen. Zo krijg je de paren met
jongen in beeld, de rest maakt diffuse bewegingen en kost meer tijd.

'Sinds 2008 werken we met gps-loggers. Zo leerden we op de Veluwe meer over hun
ruimtegebruik. We ontdekten dat wespendieven in gemengde bossen beter aan hun
trekken komen dan in puur loofbos. We zagen dat de vrouwtjes enorme excursies
maken, dat ze het bos uitgaan en wespennesten plunderen bij paardenlandjes, in
taluds van sloten, in houtwallen of in boomgaarden. Soms vlogen ze tientallen
kilometers. We doen nu onderzoek in Brabant en Limburg. We weten nu: ze voelen
zich thuis in gebroken landschappen, met veel bosranden. Daar zitten ook veel
wespen.

'Hij heeft, als specialist, een voorkeur voor een vette generalist: de gewone
wesp. En die zit overal. Ook de Duitse wesp is favoriet. Maar net als je dat
weet, blijkt dat hij hier in de natte bossen relatief veel hoornaars eet. Die
zijn veel groter dan gewone wespen, ze hebben hun nesten meestal in rotte holtes
in zachthoutsoorten. Ik dacht eerst: natuurlijk, meer is beter. Vermoedelijk is
het toch een noodgreep bij gebrek aan gewone wespen, wespendieven zijn geen
goede houtmollers.

'Met GPS-onderzoek ontdek je bij de wespendief veel, maar je begrip houdt de
waarnemingen niet bij. Je vraagt je af: waarom pakken de mannetjes 's ochtends
eerst kikkers, en stappen ze later op de dag over op wespen? En waarom zoeken de
vrouwtjes wel bijna uitsluitend wespen? Als wij eind juni, begin juli
poolshoogte nemen in de boomtoppen zien we veel beesten werkloos rondhangen,
lummelen. Die hebben gewoon niet gebroed. Is dat omdat ze te jong zijn, of juist
te oud, of is het een sociaal mechanisme, een afspraak, waarbij het minder
getalenteerde deel van de wespendieven niet broedt en zo minder claims legt op
de beperkte ruimte?

'Wij maken momentopnames, het populatieproces krijgen we niet in de smiezen, dan
moet je ze levenslang volgen, tot twintig jaar. Daar zit waarschijnlijk een
enorm verhaal. Er is een afnemende overleving, en er is sprake van verlies.
Wespendieven hebben slechts een jaarlijkse reproductie van 1,16 jong per jaar
nodig voor een stabiele populatie. Maar dat vinden wij bij lange na niet. Wij
zitten naar schatting op 0,3 jong tot 0,7 jong per paar.

'Het niet broedende deel van de populatie is groter geworden. Er is een nieuw
fenomeen: predatie door havik en boommarter. Van de Veluwe wisten we dat het
gebeurde. Tot wel 30 procent van de nesten heeft ermee te stellen. Het idee was:
dat gebeurt omdat er daar een gebrek is aan duiven en andere gangbare
prooidieren voor haviken. Maar op de rijke gronden in Brabant en Limburg, met
een overvloed aan voedsel, gebeurt hetzelfde: haviken pakken jonge wespendieven,
roofvogels eten roofvogels, intraguild predation. Het idee was altijd: een
predator heeft niets over zijn prooi te vertellen. Hier lijkt de ene predator te
bepalen hoe het met een andere gaat. Waar gaat dat over? Niet over honger en
voedselnijd, in elk geval. De wespendief lijkt een maatje te groot voor
geavanceerd onderzoek: je ontdekt iets opzienbarends, je beschrijft het, maar
bij de verklaring loopt het spaak. Een sombere euforie is het hoogst haalbare.
Nog meer in boomtoppen klimmen is het devies.'

Jan van Diermen (58) is zelfstandig vogelonderzoeker.

DE WESPENDIEF

(Pernis apivorus)

Algemeen Schaarse broedvogel. In Nederland vermoedelijk rond de 400 broedparen.


Verspreiding en leefgebied In Europa in beboste gebieden. In gemengd bos met
voldoende vrij levende wespenvolken.

Voedsel Wespenlarven, soms ook larven van hommels. Als er nog geen wespen zijn,
in het voorjaar, vooral kikkers, maar ook jonge merels en lijsters.

Broedperiode Half mei - eind juni.

Broedsel: Twee eieren.

Trekroute: Overwinteren in tropisch Afrika. Wespendieven maken optimaal gebruik
van thermiek, opstijgende warme lucht. Mannetjes overwinteren in tropisch
regenwoud, vrouwtjes op savannen met bomen.




VIEW ORIGINAL PAGE: ,

GRAPHIC: 'Om ze te vinden moet je het hebben van grondig boomtopwerk, dieren
volgen die met voedsel slepen.'
Foto Anne Geene

LANGUAGE: DUTCH; NEDERLANDS"
164107632,2015-06-20T00:00:00,De val van de middenklasse,4,De Volkskrant,,PETER DE WAARD,,Vonk,,1868,,"Witte boorden - Digitale (r)evolutie op de arbeidsmarkt


Eens waren ze de ruggengraat van de samenleving: keurige burgers met een vaste
(kantoor)baan. Maar hun werk wordt in hoog tempo overgenomen door computers. Een
hele klasse dreigt te verdwijnen.

Automatisering en robotisering vernietigen hun banen. En flexibilisering maakt
hun inkomen onzeker. De afbouw van de sociale zekerheid kan hen elk moment in de
val van de armoede storten. Daar is de crisis nog eens overheen gekomen.
Miljoenen gezinnen zijn daarvan in de westerse landen de dupe.

De middenklasse is een bedreigde groep geworden, zoals de arbeidersklasse
vijftig jaar geleden. In Nederland verdwijnen door de komst van
computerprogramma's tienduizenden banen bij banken, verzekeraars en andere
dienstverlenende beroepen omdat klanten de zaken nu zelf regelen via internet.
Sommige optimistische economen denken dat er vanzelf wat nieuws voor in de
plaats komt. In de hele geschiedenis zijn, zoals de creatieve destructietheorie
van Joseph Schumpeter stelt, beroepen verdwenen en vervangen door andere, zoals
de stoker op de trein of de hoefsmid in het dorp. Maar nu lijkt er toch iets
anders aan de hand. Een hele klasse dreigt te verdwijnen door de digitale
revolutie, waardoor informatie gratis is geworden en afstanden niet meer
bestaan.



Digitale evolutie is misschien een betere term. Uit onderzoek van Anna Salomons,
universitair docent aan de Universiteit Utrecht blijkt dat in Nederland het
werkgelegenheidsaandeel voor mensen met een middelbare opleiding tussen 1993 en
2010 8 procentpunten is gedaald, terwijl het werkgelegenheidsaandeel voor
ongeschoolden en hoger opgeleiden juist met respectievelijk 2 en 6 procentpunten
steeg.

Salomons noemt dit 'polarisatie van werk'. Hoogbetaalde functionarissen als
managers, chirurgen en ingenieurs blijven onmisbaar, net als lager betaalde als
winkelpersoneel, serveersters, vuilnismannen en schoonmakers. De laag tussen de
elite en onderklasse (kantoormedewerkers) krimpt. Vooral in de financi-ele
sector regent het reorganisaties, omdat banken kantoren sluiten en hun
dienstverlening door de klanten zelf via internet laten doen.

Volgens het onderzoek van Salomons promoveren in Nederland nog meer mensen
vanuit de middenklasse naar de hogere klasse dan er degraderen. Maar in andere
delen van de westerse wereld is dat al omgekeerd. Witte boorden die in
meerderheid weer blauwe overalls worden. Nu al vertaalt opleiding zich ook hier
nauwelijks nog in extra salaris. Uit de laatste loonvergelijkingen komt naar
voren dat een beginnend loodgieter met een middelbare opleiding 2.500 euro bruto
per maand verdient, 300 euro meer dan een jurist met een academische opleiding.


Honderd jaar geleden rekende nog maar één op de vijf burgers zich tot de
middenklasse. Zij behoorden tot de kleinburgerij of de geprivilegieerde groep
van maandloners die de grauwe arbeiderswijken konden ontvluchten en zich
settelden in nieuwe, ruim aangelegde buitenwijken of overloopgemeenten. Dat was
in de tijd dat Philips in Nederland op weg was uit te groeien tot een concern
van 100 duizend werknemers, Hoogovens tot 23 duizend en de scheepswerven van het
latere RSV tot 17 duizend. Vanaf de jaren zestig verhuisde dit industriewerk
naar lagelonenlanden of werd het gemechaniseerd. Het fysieke werk maakte plaats
voor werk met het hoofd: routinematige bezigheden als boekhouden,
tekstverwerking, verkopen en andere diensten.

Well-respected

Eind jaren tachtig rekenden vier van de vijf mensen zich tot de middenklasse.
Zij vormden de 'well-respected men en women'. De mensen in de financiële sector,
de overheid, de zorg, het onderwijs; keurige burgers met hun eigen woning in een
nieuwbouwwijk, een auto op het pad en een vliegvakantie naar de zomerzon. Ze
koesterden hun kroost en brachten die naar viool- of balletlessen, hockey en
voetbal, zodat ze hun talenten optimaal konden ontdekken en ontwikkelen. Ze
werkten van negen tot vijf. Ze hadden een bonuskaart van Albert Heijn en een
lidmaatschapkaart van de ANWB. Ze kregen hun midlifecrisis, maar zetten zich
daar dapper overheen. Ze hadden de zekerheid van een pensioen. Voor de politiek
waren ze de stabiele factor omdat ze in overgrote meerderheid op de
middenpartijen stemden. Ze hadden wat te verliezen en gingen niet meer op de
barricades staan. Sinds 2000 is dit omgeslagen: eerst langzaam en sinds de
crisis steeds sneller.

Volgens een onderzoek van de KU Leuven en de School of Economics in Utrecht was
de daling van het aandeel middenberoepen tussen 1993 en 2010 in Nederland 7,6
procentpunten. Dat is niet extreem hoog. In Frankrijk was dat 8,6 procent, in
Zweden 9,6 , in Groot-Brittannië 10,9 en in Spanje zelfs 12 procent. De gevolgen
zijn al merkbaar. De winkelketens die zich richten op de afnemende middenklasse
( V&D , Hema, Blokker en Albert Heijn) hebben het moeilijk. De ketens voor de
onderklasse (Lidl, Aldi, Primark, Action) doen het juist goed.

Oproepen van politici dat partijen zich weer op de middenklasse moeten gaan
richten, zoals Wouter Bos onlangs deed in deze krant, lijken achterhaald.
Electoraal lijkt er in de toekomst vooral iets te halen voor partijen die zich
richten op de bovenklasse en de onderklasse. De PVV en SP hebben daar al succes
mee.

De overgang van de arbeidersklasse naar de middenklasse vond in de jaren
zeventig en tachtig plaats. Socialisten die dat niet onderkenden en te lang de
klassenstrijd predikten, werden weggevaagd, zoals Labour onder leiding van
Michael Foot en Neil Kinnock in Groot-Brittannië. De voormalige Amerikaanse
acteur Ronald Reagan, de Britse kruideniersdochter Margaret Thatcher en de
Nederlandse meubelmakerszoon Hans Wiegel wisten de nieuwe middenklasse veel
beter aan te spreken. Met wat New Labour, Paars of de Derde Weg heette, werd in
de jaren negentig het neoliberale gedachtegoed in de armen gesloten met een
beperkt sociaal vangnet. Niet de klassenstrijd, maar de meritocratische
samenleving werd het nieuwe sociaal- democratische ideaal. De Wetenschappelijke
Raad voor het Regeringsbeleid (WRR) stelde in 1996 dat de tweedeling in inkomen,
beroep en opleiding in rap tempo aan het verdwijnen was.

Inmiddels weet iedereen dankzij Thomas Piketty dat het een foute inschatting is
geweest. De verschillen in inkomen en vermogen nemen juist toe. De rijken worden
steeds rijker en het aantal armen stijgt. Uit een onderzoek van Kendra Bischoff
(Cornell University) en Sean F. Reardon (Stanford University) kwam naar voren
dat nog maar 41 procent van de Amerikanen in middeninkomenswijken woont, tegen
65 procent in 1970. Daarentegen is het aantal gezinnen dat in achterstandswijken
woont verdubbeld van 15 naar 30 procent. Nog amper de helft van de Amerikanen
noemt zichzelf nu middenklasse en meestal met de cynische toevoeging: 'Hoe lang
nog?'

In Europa bezat de rijkste 1 procent in 1980 eenvijfde van alle welvaart, in
2010 was dat gestegen tot een kwart. Die verschuiving is in Nederland nog
relatief klein. Anna Salomons wil de VS en Nederland beslist niet over één kam
scheren. 'De daling hier is veel minder groot. Dat heeft toch te maken met onze
sociale voorzieningen. Als je in de VS van de maatschappelijke ladder valt, lig
je meteen beneden. Hier gaat het toch treetje voor treetje.'

Zandloper

Het economisch bureau van ABN Amro concludeerde in het rapport Kwetsbare Klasse
dat die verschuiving er ook hier wel degelijk is. Zo is het verschil tussen de
bovenste 10 procent van de inkomensverdeling en de onderste 10 procent sinds
eind jaren negentig ook in Nederland duidelijk toegenomen. In alle landen,
inclusief Nederland, neemt het werkgelegenheidsaandeel van gemiddeld betaalde
beroepen af. Ook het aandeel van gemiddeld opgeleiden in de totale
beroepsbevolking is tussen 1996 en 2013 in dit land met 2 procentpunt afgenomen.


Hoogleraar sociologie William Wilson van de universiteit van Harvard, vergelijkt
de nieuwe economie daarom met een zandloper; met een concentratie van rijkdom
aan de top, slecht betaalde dienstverleningsbaantjes aan de onderkant en
daartussen een leegloop van banen met een modaal salaris.

Nu is de middenklasse moeilijk te definiëren. Of het ene deel van de
middenklasse is het andere niet. Behalve dat de middenklasse een economische
groep is, zou het ook als een gemoedstoestand kunnen worden gezien: een van
comfort en zekerheid. Middenklasse-gezinnen hebben een redelijk inkomen. Ze
hebben een vaste baan en hoppen niet van het ene naar het andere baantje of van
seizoenwerk naar seizoenwerk zoals de armen doen. Sommigen definiëren
middenklasse als Jan Modaal, plus de 25 procent die daaronder zit en de 25
procent die daarboven zit. Anderen noemen gezinnen middenklasse die na aftrek
van vaste lasten eenderde van hun gezamenlijk inkomen vrij kunnen besteden aan
vakanties, een auto, aflossing van studieschulden en pensioenvoorzieningen.

De middenklasse is hoe dan ook de ruggengraat van de samenleving. Daarom wil de
elite en bohème er zo graag de draak mee steken. Schrijver Cyrill Connolly
noemde 'slums de broedplaatsen van criminaliteit, maar de nieuwe
middenklassewijken die van apathie en delirium'. Middenklassehelden zijn
antihelden: Frits van Egters uit Van het Reve's De Avonden of Jörgen Hofmeester
uit Grunbergs Tirza. De echte helden komen altijd uit de upper class of uit de
working class. In Groot-Brittannië is het leven als een echte middenklasser tot
kunst verheven in boeken als The Art of Middle Class ('Zeg je toilet of wc?).
Daar zijn speciale hondenvoermerken, lampenkappen en handdoeken voor de
middenklasse. De Britten delen de middenklasse gezien de omvang op in upper
middle class (advocaten, artsen,hoogleraren en andere beroepen die in Nederland
tot de elite horen), middle middle class (leraren, verzekeringsagenten,
administrateurs) en lower middle class (onderwijzers, vaklieden en winkeliers).

Werkende armen

Het Sociaal en Cultureel Planbureau (SCP) hanteert in het rapport Verschil in
Nederland het door de socioloog Max Weber gemaakte onderscheid tussen vele typen
van klassen op grond van inkomen, leefstijl, netwerken en gezondheid. Uit deze
cijfers kan worden opgemaakt dat van 1975 tot 2009 het aandeel van de
arbeidersklasse fors is afgenomen - van 38,4 tot 23,8 procent - en die van de
upper class toegenomen - van 7,6 tot 14,7 procent. De middenklasse neemt
weliswaar toe, maar daarbij vooral het aandeel van de upper middle class,
terwijl die van de lower middle class al afneemt. Sinds 2009 is dat veel sneller
gegaan.

Hoogleraar Cok Vrooman van het SCP: 'We weten niet hoe die ontwikkeling na 2009
was, maar kijkend naar het inkomen zien we wel een groei van het aantal werkende
armen. Dat betreft voor een deel mensen uit de middenklasse die door de recessie
zijn afgezakt. Het valt te bezien of dat weer zal bijtrekken nu het economisch
beter gaat.' Salomons stelt dat de middenklasse ook minder recessiebestendig is:
'Het idee van een middenklasse is ook dat ze tegen een stootje kunnen, maar als
een deel van hen bij een lagere klasse terechtkomt, zijn recessies pijnlijker.'

Het groeiende aantal werkende armen betreft deels mensen uit de middenklasse die
door de recessie zijn afgezakt (Cok Vrooman, Sociaal en Cultureel Planbureau)




VIEW ORIGINAL PAGE: ,

GRAPHIC: Illustratie Klaartje Berkelmans

LANGUAGE: DUTCH; NEDERLANDS"
164107633,2015-06-20T00:00:00,"Toen wij, nu zij",4,De Volkskrant,,GABRIELLA ADÈR,,Vonk,,2106,,"Bootvluchtelingen - Mijn Siciliaanse familie en de immigranten


Op Sicilië trekken neven, nichten, ooms en tantes van Gabriella Adèr zich het
lot van de bootvluchtelingen aan. De meesten althans.

Een zwart-witfoto van Sicilianen die rond de eeuwwisseling met de boot naar New
York vertrekken. Hieraan vastgeplakt zit een kleurenfoto van een groep
Afrikaanse migranten op een gammel bootje dat door de Italiaanse kustwacht wordt
gered. 'Toen waren wij de clandestini, nu zij', luidt het onderschrift.



Mijn Siciliaanse familie en kennissen delen dit soort foto's de laatste tijd
veelvuldig op Facebook. Ook mijn moeder onlangs. Eind jaren zestig emigreerde
zij met haar ouders, broers en zussen vanuit een klein Siciliaans bergdorp naar
Rotterdam. Mijn opa en oma konden in een fabriek in de haven aan de slag en
maakten deel uit van een golf mediterrane migranten. Emigratie, maar ook
immigratie, zijn onderdeel van de Siciliaanse cultuur; Sicilië is al eeuwen de
brug tussen Europa en Afrika en de komst van Afrikanen op het eiland is geen
nieuwe ontwikkeling.

Het grote aantal bootvluchtelingen wel. De laatste jaren eindigen deze viaggi
della speranza geregeld in schipbreuken, zoals die op 18 april in het Kanaal van
Sicilië, waarbij ruim 800 bootvluchtelingen verdronken. De Sicilianen trekken
zich het lot aan van de migranten die de gevaarlijke oversteek wagen. 'Deze
mensen hebben niets, slechts armoede en oorlog. Blijven betekent zeker sterven,
migreren betekent dat er kans is op leven', zegt mijn neef op Sicilië.

Een deel van mijn familie woont in het stadje Ragusa, in het zuiden van het
eiland. Met mijn neefje Vincenzo (19) rijd ik door de stad als hij wijst naar
een straat verderop. Hij legt uit dat in die buurt een paar opvangcentra zijn
met migranti di colore, die daarom 'Negropoli' genoemd worden. 'Maar dat moet je
niet zeggen hoor, dat is racistisch.' Ook op school waren een paar migranten.

Aan tafel vertelt zijn moeder Graziella, overtuigd katholiek, dat ze er soms
moeite mee heeft dat er veel islamitische migranten het eiland opkomen. 'Met al
die verhalen over IS en geweld tussen christenen en islamieten.' Precies de
angst waarop politicus Matteo Salvini van de populistische partij Lega Nord de
Sicilianen de dag ervoor nog heeft gewezen.

Haar man Salvatore zegt tegen mij: 'Jouw opa en oma emigreerden naar Nederland
omdat ze werk zochten. Maar deze mensen vluchten van veel ergere dingen:
oorlogen, geweld. Het is onze taak om ze te helpen.' Graziella vindt ook dat
deze vluchtelingen 'esseri umani' zijn die hun kinderen een betere toekomst
willen bieden. 'Zij hebben pech dat ze aan de verkeerde kant van de wereld zijn
geboren, en wij aan de goede', zegt Salvatore. 'Wie zijn wij dan om hen tegen te
houden deze kant op te komen?'

De volgende ochtend word ik na de kerkdienst voorgesteld aan vrienden van
Graziella en Salvatore. 'Ik heb een zoon bij de Italiaanse kustwacht, die haalt
de bootvluchtelingen op', zegt iemand. Een ander werkt bij de douane. Weer
iemand anders heeft een nichtje dat in het opvangcentrum werkt. Een stel is door
de overheid gevraagd om hun zomerhuis in Donnalucata, vlak bij Pozzallo,
beschikbaar te stellen voor een groep Syrische vluchtelingen. Ze zouden er 40
euro per dag compensatie voor krijgen. 'Maar wat moeten ze in zo'n klein
huisje?'

Badjassen

Abdel Fateh (32), die vier jaar geleden vanuit Eritrea via Libië in zijn eentje
aanmeerde in Catania, neemt me mee naar een klein centrum nabij het station van
Catania, waar pas aangekomen bootmigranten kunnen douchen. Centro Astalli is
door de jezuïeten vijftien jaar geleden opgericht voor (boot)vluchtelingen; de
laatste paar jaar is het aantal bezoekers verdubbeld. Er zitten Afrikaanse
migranten. Enkelen uit Nigeria, Gambia, Soedan. Een aantal van hen komt net uit
de douche. Magere benen en gezichten steken onder en boven absurd grote, witte
badjassen uit. Rode, geïrriteerde ogen. Een van hen heeft wondjes op zijn
gezicht, schurft. De jongens trekken schone kleren aan die zijn gedoneerd door
Sicilianen uit de buurt. Ook krijgen ze nieuwe schoenen. Later in de stad zie ik
alle jongens lopen op identieke gympen.

De toeristen blijven weg door de migranten, klaagt een barista in het kustdorpje
Pozzallo, waar vluchtelingenstromen aankomen met de boot. 'Terwijl ze hier
nauwelijks wat merken, want de bootvluchtelingen gaan direct weer weg.'
Burgemeester Luigi Ammatuna zegt dat er sinds januari 4.500 migranten zijn
gearriveerd in de haven. Nu Frontex de zee op gaat om migranten op te pikken,
ligt het zwaartepunt in zijn dorp en niet meer op Lampedusa.

De dag ervoor heeft Ammatuna een delegatie van inspecteurs van het ministerie in
zijn opvangcentrum onthaald, omdat hij 200.000 euro nodig heeft voor onderhoud
van de haven en het kleine opvangcentrum. Geld uit Rome en indirect dus de EU.
Ook eist hij compensatie voor het verlies van de inkomsten uit toerisme voor het
dorp, waar 45 procent jeugdwerkloosheid is. 'We hebben amper geld om onze eigen
problemen op te lossen.' Mijn argument dat de opvang van migranten ook werk
genereert, vindt hij onzin. 'Dat gaat om misschien 24 mensen uit het dorp.'

Die nacht is het mis. Op het nieuws hoor ik de volgende ochtend dat zo'n 3.000
migranten in het Kanaal van Sicilië zijn gered door de Italiaanse kustwacht en
Frontex; een deel zal naar Pozzallo worden gebracht. Ik haast me naar de haven,
waar burgemeester Ammatuna met zijn Ray Ban-zonnebril op en daaronder een wit
gezichtsmasker ('tegen eventuele besmettingen') klaar staat. Bij elke operatie
is hij aanwezig om te controleren of alles goed gaat. Hekken en tenten zijn
opgezet door het Italiaanse Rode Kruis, aan de zijkanten staan politiewagens en
carabinieri. Ook heeft een aantal vrijwilligers uit het dorp zich in de haven
verzameld om de hulporganisaties te ondersteunen.

Een paar honderd mijl uit de haven is de grote Nave Madre te zien, het
moederschip van reddingsmissie Triton, waar bijna 1.000 bootvluchtelingen
wachten tot ze in groepen van zo'n 200 de haven binnengevaren worden op een
kleinere boot. Als deze eenmaal is aangemeerd, worden de hekken naar achteren
getrokken, tot aan een grote bus die klaar staat om de migranten te vervoeren
naar een van de vele opvangcentra op Sicilië.

De vluchtelingen worden eerst door een tent van het Rode Kruis geloodst. 'Een
zone van quarantaine wordt nu gemaakt, want we weten niet of deze vluchtelingen
besmettelijke ziekten met zich meedragen', legt iemand van het Rode Kruis uit.
Op de boot zitten een paar honderd jonge mannen en een enkele vrouw, bijna
allemaal van Eritrese afkomst. Na ruim een uur wachten, de zon is flink gezakt
en het begint fris te worden, mogen ze van de boot. Ze vormen een rij naar de
tent, waarachter ze de bus in stappen. Sommigen trekken dekens van
aluminiumfolie over hun schouders tegen de kou.

Bakjes pasta

Twee dagen later kom ik enkelen van hen tegen in Catania. Ze hebben zich weten
los te maken van de groep en slapen nu op straat bij Piazza della Repubblica.
Via een mensensmokkelaar hopen de meesten naar het noorden van Europa te kunnen
reizen. In de avonden zit ik bij de jonge jongens, terwijl ze het eten met me
delen dat Italianen hun geven. Bakjes pasta, flessen icetea en zelfs een
panettone (een luxe brood, red). De politie rijdt langs, maar doet niks. Abdel
Fetah: 'De politie weet dat er geen ruimte is in de opvangcentra en laat de
bootvluchtelingen gaan. Politieagenten zetten de bus van de haven naar
opvangcentra stil, zodat de migranten even buiten kunnen 'luchten'. De helft
keert natuurlijk niet terug.'

In de hoofdstad Palermo spreek ik af met mijn neef Francesco (30) en wat oude
vrienden. Ze komen uit hetzelfde dorp als mijn moeder en zijn begonnen aan weer
een nieuwe studie of ze zijn werkloos, op enkele klusjes na. Francesco: 'Er is
hier voor mij al geen werk en geld, laat staan voor hen. Ik ben geen racist,
maar het is geen goede tijd om hier te komen.'

Het weinige werk van migranten bestaat overigens uit schoonmaken en prullaria
verkopen. Ook hoor ik steeds meer verhalen over uitbuiting van migranten op het
platteland in heel Zuid-Italië. Voor een paar euro per dag plukken ze,
afhankelijk van het seizoen, sinaasappels of tomaten.

'Bijvoorbeeld in Vittoria, vlak bij Ragusa, is dit algemeen bekend. Italianen
willen het niet doen, maar de migranten wel en voor een lager salaris', zegt
mijn nicht Graziella. 'Verborgen slavernij', vindt advocate Paola Ottaviano,
gespecialiseerd in migratierecht en oprichter van de blog Siciliamigranti. 'In
kampen worden ze bij elkaar gehouden, waar bijna geen toegang mogelijk is voor
jou of mij.'

Schandaal

Dat rond de opvang van migranten een economie is ontstaan, blijkt uit een groot
schandaal, waar alle journaals op de Italiaanse tv vorige week mee openden. Ook
het opvangcentrum CARA di Mineo wordt genoemd. Hier zitten in hoogtijdagen zo'n
4.000 migranten in afwachting van een verblijfsvergunning. Uit het zogenoemde
Mafia Capitale-onderzoek, omtrent grootschalige corruptie, blijkt dat
burgemeesters, directeuren van opvangcentra door heel Italië, maar ook een
staatssecretaris steekpenningen hebben aangenomen om migranten geplaatst te
krijgen in hun centrum. Er zijn 44 arrestaties geweest, maar er worden nog meer
namen genoemd. Dat blijkt uit telefoontjes die zijn afgetapt door de politie. In
een uitgelekt gesprek wordt gezegd: 'Migranten zijn impopulair, maar wel een
goede business. Eerst wilden we het centrum niet [...] maar het biedt werk aan
350 mensen.'

In de wijk Ballarò in het oude centrum van Palermo komen jongeren en studenten
samen. Met literflessen bier van 1,50 euro zitten we buiten aan gammele tafels,
kratten doen dienst als stoel. Het valt me op hoeveel migranten hier wonen. In
Catania zijn ze niet zo zichtbaar.

Een vriend van mijn neef wijst naar een met graffiti bespoten gebouwtje en een
houten plank die voor deur doorgaat. 'Hier woont een migrantengezin.' In het
oude centrum wonen volgens hem alle bootvluchtelingen bij elkaar. 'Bij aankomst
kennen ze vaak al iemand in Palermo. Uiteindelijk wonen ze met zijn twintigen in
de kleine, vervallen huisjes. Ze kraken of betalen een lage huur.' Interactie
met Palermitanen is er nauwelijks. 'Palermitanen komen hier liever niet.'

Maar het oude centrum raakt wel in trek bij yuppen, die de goedkope huizen
willen opkopen en renoveren. 'De migranten worden er langzaam uitgegooid. Geen
idee waar ze dan heen moeten.'

Intussen verblijven in het slaperige dorpje in de bergen waar mijn moeder
vandaan komt, Petralia Sottana, zo'n vijftien bootvluchtelingen in afwachting
van een verblijfsvergunning. Met een nicht loop ik door het dorp; ze wijst naar
het enige hostel in de hoofdstraat. 'In 2013 werden 300 migranten over de dorpen
in de Madonie verdeeld. Ze zouden een paar maanden blijven.'

Vol ongeloof kijk ik naar een paar jongens die niets anders doen dan met de
overgebleven oude mannetjes in het dorp de dag uitzitten. Kom je als
bootvluchteling uitgerekend hier terecht. Mijn nicht stelt me voor aan een
vriendin van haar, Manuela. Ze is sociaal werkster en houdt zich bezig met de
opvang van de migranten. 'Iedereen in het dorp brengt kleding, eten. Ze krijgen
vaak dingen gratis als ze in het dorp iets halen. Nu verblijven de jongens in
het sportgebouw boven (aan de berg, red.) tot ze een verblijfsvergunning
krijgen. Daarna trekken ze door naar het noorden.'

Mijn laatste avond in Catania neem ik bij Piazza della Repubblica afscheid van
de jongens die ik de afgelopen week heb leren kennen. Ze zijn opgetogen, want
zojuist is een rijkere Eritrese vrouw, woonachtig op Sicilië, langsgelopen en
heeft voor alle jongeren een buskaartje naar Rome gekocht. Morgen verlaten ze
het eiland. Op naar het Noorden. Fateh: 'Sicilianen zijn gastvrij, omdat ze
weten dat Sicilië slechts een tussenstop is voor de bootvluchtelingen.'

Neef Salvatore heeft medelijden met de migranten die na zoveel ellende en een
zware reis op dit eiland aankomen. 'Ze dachten Amerika te vinden, maar hier
vinden ze uiteindelijk helemaal niks.'

CIJFERS

54.000 bootvluchtelingen zijn dit jaar al naar Italië gekomen volgens de
International Organisation of Migration. Het overgrote deel komt aan op Sicilië.


42,6 op de 1.000 migranten heeft de afgelopen maanden de overtocht niet
overleefd. Dat berekende de Britse krant The Guardian.

3 miljard euro per maand kost naar schatting de Europese reddingsmissie Triton,
die sinds november 2014 de Italiaanse Mare Nostrum vervangt.

Er is voor mij al geen werk en geld, laat staan voor hen; het is geen goede tijd
om hier te komen (Francesco (30), neef van Gabriella Adèr in Palermo.)




VIEW ORIGINAL PAGE: ,

GRAPHIC: Een Italiaans migrantengezin begin vorige eeuw aan boord van een
veerboot op weg naar Ellis Island, New York.
Foto Lewis W Hine / Getty
Migranten komen aan op Sicilië en staan vervolgens in de rij om door het Rode
Kruis te worden gecontroleerd op besmettelijke ziekten.
Foto Gabriella Ader
Migranten komen aan op Sicilië en staan vervolgens in de rij om door het Rode
Kruis te worden gecontroleerd op besmettelijke ziekten.
Foto Gabriella Ader
Wrakken van migrantenboten in Pozzallo.
Foto Gabriella Ader
Afrikaanse migranten aan boord van een houten boot wachten op redding voor de
kust van Sicilië, 3 mei 2015.
Foto Jason Florio / AFP

LANGUAGE: DUTCH; NEDERLANDS"
164107634,2015-06-19T00:00:00,Geachte redactie,4,De Volkskrant,,,,Opinie en Debat; Blz. 22,,593,,"Hup Mart!

Als dit het schoolvoorbeeld van vruchtbare demotie gaat worden, dan graag meer
gastschrijvers in de Volkskrant. Wat een verhaalkunst. Wat een beleving
overgebracht in levendige zinnen. Al twee keer binnen een paar dagen op de
sportpagina's afgelopen week (Sport, 16 juni, 18 juni).

Daar gaan we nog veel van horen, die veelbelovende schrijvende sportjournalist:
Mart Smeets. Graag zo nu en dan ook achtergrondverhalen van zijn hand over
basketbal, honkbal, Ajax en wielrennen.

Basjan Mol, Soesterberg

Best gekapt

Ik vind mezelf best gehard tegen het nieuws de laatste jaren. Maar afgelopen
woensdag slaagde uw correspondent Arie Elshout er verdorie in om me te schokken:
Donald Trump gekwalificeerd als best gekapte presidentskandidaat. Ik ben het
eens, het is háár, en het zit er (nog). Althans, zoals het gecoiffeerd is, lijkt
het aanwezig. Maar daar is ook alles mee gezegd. Het oogt als een droevige,
mottige plak en het stemt mij droef deze figuur de komende maanden in toenemende
mate in de bladen te zien. Ik smeek u Volkskrant: geen foto's.

Maaike van der Horst, Haarlem

Toch een opsteker

Minister Asscher was zo geschokt door de uitkomsten, dat hij aanvankelijk het
onderzoek waaruit bleek dat 12 procent van de moslimjongeren 'niet zo positief'
denkt over Joden niet openbaar wilde maken, aldus Max Pam (O&D, 17 juni).

Hij zou juist opgelucht moeten zijn, omdat de uitkomsten meevallen. Uit
onderzoek van Ruud Koopmans uit 2013 blijkt dat onder moslims in West-Europa -
anders dan bij christenen - fundamentalisme en vijandigheid tegenover
buitenstaanders wijdverbreid zijn. Zo stemt 45 procent van de moslims in met de
stelling 'Joden zijn niet te vertrouwen'.

Over jongeren meldt het onderzoek: 'zorgwekkend is dat, terwijl onder
autochtonen vijandigheid tegenover buitenstaanders significant lager is onder
jongere generaties, dit niet geldt voor moslims'. Zo bezien zijn de uitkomsten
van antisemitisme onder jongeren in Nederland toch weer een opsteker.

Pieter Markus, Geldrop

Het gaat Poetin niet lukken

Rusland moet drastisch bezuinigen, maar bespaart niet op defensie (Ten eerste,
17 juni). Dit laatste is onjuist. In april heeft president Poetin een aangepaste
defensiebegroting 2015 goedgekeurd met een vermindering van 2 procent. Samen met
de hoge inflatie leidt het tot een reële vermindering van ongeveer 8 procent.

Voor de komende jaren is het vooruitzicht nog slechter. Ongeveer eenderde van de
Russische begroting wordt besteed aan de krijgsmacht. Bij een voortgezette
economisch recessie zijn meer drastische bezuinigingen op het Russische leger
onvermijdelijk.

Het is dan ook onwaarschijnlijk dat het plan uit 2010, dat voorzag in
modernisering van 70 procent van het materieel tegen 2020, wordt gehaald.
Vervanging van de sterk verouderde Russische bewapening gaat ongetwijfeld verder
- met prioriteit voor de kernwapens - maar het blijft kwalitatief ver achter bij
het materieel van de NAVO-strijdkrachten.

Het is goed dat de NAVO een vuist toont tegen Poetins wapengekletter, maar we
moeten niet vergeten dat zijn uitspraken primair bedoeld zijn voor de
versterking van zijn binnenlandse machtspositie.

Dick Zandee, Instituut Clingendael, Den Haag

Migrerende vis

Leuk artikel over vismigratie in de krant van woensdag en nog wel op pagina 3!
Dat het hoog op de agenda staat, blijkt wel uit het internationale vismigratie
symposium dat volgende week in Groningen wordt georganiseerd.

Die vermelding had er wat mij betreft wel bij gemogen.

Michiel Wilhelm,

hoofd Ecologie Grontmij Nederland




VIEW ORIGINAL PAGE:

LANGUAGE: DUTCH; NEDERLANDS"
164107635,2015-06-19T00:00:00,Verdeeldheid over reddingsplan ROC Leiden,4,De Volkskrant,,"BART DIRKS, RIK KUIPER",,Ten Eerste; Blz. 12,,582,,"SP heeft sleutelrol bij keuze tussen ontmanteling en faillissement

Gaat ROC Leiden een faillissement tegemoet? Liever niet, zegt minister van
Onderwijs Jet Bussemaker, die een 'gecontroleerde ontmanteling' voorstelt. Beter
van wel, zeggen VVD, PVV en CDA. Dinsdag valt de beslissing.

ROC Leiden heeft dringend geld nodig. Als het ministerie niet voor 1 juli met 18
miljoen euro over de brug komt, gaat de geplaagde mbo-instelling failliet.
Daarmee zouden zo'n 8.500 studenten en 700 medewerkers op straat komen te staan.


Bussemaker wil de portemonnee trekken. Redding van de school kost maximaal 40
miljoen, rekende ze de Tweede Kamer eerder deze week voor. Een faillissement zou
de belastingbetaler het dubbele kosten, onder meer door de wachtgelden van de
ontslagen docenten.

Bovendien vreest Bussemaker dat een curator het belang van de schuldeisers
voorop zal stellen. Hij zou per direct de lessen kunnen staken en het personeel
kunnen ontslaan. Voor de studenten zou er niet meteen plek zijn bij andere
instellingen. 'Het zal een chaos veroorzaken', hield de minister de Kamer
donderdag voor.

Bussemaker is bereid de studenten tegemoet te komen. Ze stelt voor om ROC Leiden
'gecontroleerd te ontmantelen', waarbij de instelling de komende jaren een deel
van de opleidingen overdraagt aan instellingen in de regio, zoals het ID
College, ROC Mondriaan en het Nova College. Mogelijk blijven een paar goede
opleidingen behouden.

Vastgoeddeals

Een deel van de Kamer voelt echter weinig voor een reddingsboei. 'Wij trekken
hier een streep', zei Anne-Wil Lucas (VVD). 'Door opnieuw de portemonnee te
trekken zeggen we eigenlijk dat scholen niet failliet kunnen gaan.' Lucas stelt
voor geen geld meer naar ROC Leiden over te maken.

Haar motie, waarover dinsdag wordt gestemd, krijgt steun van de PVV en het CDA.
Voor een Kamermeerderheid lijkt de steun van de SP noodzakelijk, maar
onderwijswoordvoerder Jasper van Dijk hield donderdag de kaarten op de borst.
'Mijn fractie wil een zorgvuldige afweging maken.'

Het ROC Leiden raakte de afgelopen jaren in problemen door de bouw van twee
imposante gebouwen bij de NS-stations Leiden Lammenschans (2011) en Centraal
(2013). De bijbehorende vastgoeddeals met Green Real Estate en de Bank
Nederlandse Gemeenten (BNG) drukten echter aanzienlijk op de begroting.

In 2010 betaalde het ROC Leiden - toen nog gevestigd in panden verspreid door de
stad - nog geen 80 euro per vierkante meter aan huisvesting. In 2014 was dat
opgelopen tot meer dan 220 euro per vierkante meter. Sinds 2012 staat ROC Leiden
onder aangepast financieel toezicht van de Onderwijsinspectie.

Het onderwijs had onder de financiële perikelen te lijden. In het schooljaar
2011/2012 scoorde 27 procent van de opleidingen onvoldoende, in 2012/2013 was
dat 40 procent. Op die opleidingen zat 56 procent van de studenten.

Begin dit jaar verloor minister Bussemaker haar vertrouwen. Het ID College zou
de taken van de geplaagde onderwijsinstelling overnemen. Dat plan ketste later
af, onder meer omdat het te duur was. In april raakte ROC Leiden in acute
financiële problemen, en het ministerie moest een deel van de jaarlijkse
vergoeding vooruit betalen.

In diezelfde periode wist ROC Leiden de huisvestingscontracten aan te passen. De
school zal het pand naast het Centraal Station al in 2018 verlaten. De
huurkosten voor het pand bij Lammenschans gingen omlaag. Ook hoeft ROC Leiden
dat pand niet meer terug te kopen, zoals aanvankelijk was afgesproken.




VIEW ORIGINAL PAGE:

LANGUAGE: DUTCH; NEDERLANDS"
164107636,2015-06-19T00:00:00,Techniek moet krimpende regio's perspectief bieden,4,De Volkskrant,,"VAN ONZE VERSLAGGEVER, GEERLOF DE MOOIJ",,Economie; Blz. 26,,957,,"Eigenlijk wilden Lotte Pronk (21) en Niek ter Haar (21) niet eens de techniek
in. Hij wilde doorleren voor fysiotherapeut, zij wilde met dieren werken. Nu
volgen ze de mbo-opleiding werktuigbouwkunde aan het Graafschap College in
Doetinchem en maken ze samen met andere studenten solarboten, bakmachines en
rolstoelfietsen.



Voor Pronk valt de appel niet ver van de boom. Haar keuze werd ingegeven door
het werk van haar ouders, die een smederij hebben. 'Door hen zag ik hoe
interessant techniek is.' Ter Haar sloot zich met zijn keuze aan bij zijn
vrienden. 'Zij zaten al in de techniek en brachten mij op het idee om bij deze
opleiding te gaan kijken.'

Met themadagen en publieksattracties proberen gemeenten en bedrijven in de
Achterhoek jongeren de techniek in te krijgen. Zo anticipeert de regio op
veranderingen in de werkgelegenheid als gevolg van bevolkingskrimp, een
ontwikkeling waar veel plattelandsregio's mee te maken hebben. Volgens een
prognose van uitkeringsinstantie UWV blijft de groei van de werkgelegenheid in
deze streken in 2015 en 2016 achter bij de rest van Nederland. In de Gelderse
grensstreek zou er zelfs sprake zijn van een afname van het aantal banen.

Krimpregio's hebben het moeilijk. Jongeren trekken weg omdat er bijvoorbeeld
geen hogeschool of universiteit is, zegt 'krimpprofessor' Frank Cörvers,
hoogleraar arbeidsmarkt aan de Universiteit Maastricht. 'Als reactie op deze
krimp van de beroepsbevolking trekken bedrijven ook weg, waardoor de
werkgelegenheid afneemt.'

Dit is een zichzelf versterkend proces, meent Arjan Heyma, arbeidseconoom van
SEO Economisch Onderzoek. 'Bevolkingskrimp leidt tot minder consumptie en dus
tot een dalende werkgelegenheid. Het gebrek aan perspectief doet de overgebleven
mensen besluiten om ook te vertrekken.'

Vooral de hoogopgeleide jongeren trekken naar de stad. Dat is funest voor de
lokale economie, stelt de Tilburgse hoogleraar arbeidsmarkt Ton Wilthagen. 'Het
ontbreken van een jonge, goed geschoolde beroepsbevolking houdt de komst van
nieuwe bedrijven tegen en remt de uitbreiding van bestaande bedrijven. Bovendien
consumeren jongeren relatief veel en zijn hoogopgeleiden koopkrachtiger dan
laagopgeleiden.'

Volgens Cörvers van de Universiteit Maastricht heeft het geen zin om
bevolkingskrimp te bestrijden. 'Regio's moeten zich aanpassen aan de krimp en
hun economie erop inrichten. Dat doen ze door enkele speerpunten te kiezen
waarin de regio echt sterk is, door samen te werken met bedrijven en andere
regio's om die omschakeling te bewerkstelligen, en door jongeren op te leiden
voor beroepen waarin werk is in de regio.'

Voor regio's die snel omschakelen, liggen er veel kansen. De vele midden- en
kleinbedrijven in de Achterhoek schreeuwen om technisch personeel, ziet Anne
Wassink, voorzitter van het Platform Onderwijs-Arbeidsmarkt. 'Dus geven we
kinderen al op de basisschool de kans om kennis te maken met techniek.' Eens in
de zoveel tijd gaan zij het technieklokaal in. Daar maken ze vogelhuisjes,
sleutelhangers of gereedschapskisten. Ook wordt er elk kwartaal een
'techniekdag' georganiseerd, voor jong en oud.

Deze aanpak heeft succes: het aantal mbo-leerlingen in de techniek, dat in de
rest van het land jarenlang afnam, is in de Achterhoek sinds 2008 met ruim een
kwart toegenomen. 'We hadden nog nooit zoveel inschrijvingen voor technische
opleidingen als nu', bevestigt René van Gils, bestuursvoorzitter van het
Graafschap College.

Veel van die leerlingen kiezen voor Duits als keuzevak. Net als veel andere
krimpregio's, is de Achterhoek een grensregio. 'Er liggen veel kansen op de
Duitse markt, maar de grens vormt nog te veel een barrière', vindt wethouder
Gommers van de gemeente Winterswijk. Zo lopen jongeren die over de grens willen
werken en bedrijven die Duitse werknemers in dienst willen nemen tegen de
verschillen in diploma's aan. 'Op dat vlak is nog veel winst te boeken', denkt
Gommers.

Krimpregio's als de Achterhoek kunnen als model dienen voor de rest van het
land, stelt burgemeester Niels Joosten van Doetinchem.'Steeds meer regio's
zullen te maken krijgen met krimp. Over 20 à 30 jaar zal in heel Nederland de
bevolking krimpen. Deze uitdaging moeten we onder ogen zien. Daarmee neem je de
krimp niet weg, maar bouw je wel een samenleving die daarmee kan omgaan.'

Vooral steeds meer jongeren vinden werk

Het aantal werkenden in Nederland neemt structureel toe. Omdat de omvang van de
beroepsbevolking vrijwel gelijk bleef, is het aantal werklozen gedaald.De
stijging van het aantal mensen dat werkt, is volledig aan vrouwen toe te
schrijven, het aantal mannen dat werkt is al een tijd stabiel.

Dat blijkt uit donderdag gepubliceerde cijfers van het Centraal Bureau voor de
Statistiek. Het werkloosheidspercentage kwam in mei uit op 6,9 tegen 7,1 drie
maanden eerder. Daarmee daalt de werkloosheid naar het laagste niveau sinds
januari 2013. De laatste cijfers van de langdurige werkloosheid van het eerste
kwartaal wijzen er nog niet op dat deze daalt.

Degenen die nu aan de slag komen, hebben vooral deeltijdbanen. Omdat vrouwen
vaker parttime werken, komen zij vaker aan een baan. Vergeleken met een jaar
geleden zijn er 87 duizend werkende vrouwen bijgekomen. Het aantal mannen met
een baan nam aanvankelijk ook toe, maar het afgelopen half jaar vonden per saldo
niet meer mannen werk.

Er werken vooral steeds meer jongeren. Zij nemen 60 procent van de groei voor
hun rekening. Het aantal jongeren dat werkt, is de afgelopen twaalf maanden
onafgebroken gegroeid. Circa 40 procent van deze groei bestaat uit banen van 12
uur of meer per week.

Ook het aantal werkloze jongeren is in dezelfde periode gedaald. De laatste drie
maanden is de jeugdwerkloosheid vrijwel constant, aldus het CBS.




VIEW ORIGINAL PAGE:

GRAPHIC: Lotte Pronk (links) en Niek ter Haar (rechts) op het Graafschap College
in Doetinchem.
Foto Cigdem Yuksel

LANGUAGE: DUTCH; NEDERLANDS"
164107637,2015-06-19T00:00:00,'West-Europa wil af van goedkope Oost-Europeanen',4,De Volkskrant,,"VAN ONZE VERSLAGGEVER, GIJS HERDERSCHEÊ",,Ten Eerste,,546,,"Werknemers in Europa moeten gelijk loon krijgen als zij hetzelfde werk doen. Ook
moet het zogenoemde detacheren van werknemers zo mogelijk aan een termijn worden
gebonden. Dit moet een eind maken aan oneerlijke concurrentie tussen werknemers
en tussen bedrijven.

Zeven EU-lidstaten vragen Marianne Thyssen om hierover nog dit jaar met
voorstellen te komen. Zij is Europees commissaris voor Werkgelegenheid, Sociale
Zaken en Arbeidsmobiliteit. Minister van Sociale Zaken Lodewijk Asscher (PvdA)
heeft het initiatief genomen en beschouwt het als een groot succes dat hij
gesteund wordt door Duitsland, Frankrijk, Oostenrijk, Zweden, België en
Luxemburg. Hij verwacht de komende tijd groeiende steun, ook uit Oost-Europa.
'Zij vinden het ook vreselijk als hun mensen hier worden uitgebuit of met de nek
aangekeken worden.'

Het gaat om een wijziging van de zogeheten detacheringsrichtlijn uit 1996. Deze
regelt het vrij verkeer van werknemers in de Unie en bepaalt onder welke
voorwaarden zij in een ander land voor hun werkgever aan de slag mogen. Ze
moeten volgens de wettelijke minimumeisen betaald worden: volgens de 'harde
kern' van de cao in het ontvangende land. Zo moet een Portugese bouwvakker in
Nederland minimaal het minimumloon krijgen, maar geldt ook een selectie
afspraken uit de Nederlandse bouw-cao.

Volgens Asscher worden met deze richtlijn 'hele businessmodellen' gebouwd die
het sociale stelsel en cao's ondergraven. 'Twee jaar geleden heb ik daar Code
Oranje over uitgeroepen. Toen heb ik extreem negatieve reacties gekregen, werd
ik uitgemaakt voor xenofoob. Maar langzamerhand win ik aan gehoor. Want door het
misbruik van deze richtlijn en de businessmodellen wordt het draagvlak voor de
Europese gedachte ondergraven. En dat kan toch niet de bedoeling zijn.'

Hij wijst erop dat buitenlandse werknemers hier voor hun werkgever aan de slag
mogen en zich aan de 'harde kern' van de Nederlandse cao moeten houden. 'Hier
krijgt iemand met tien jaar ervaring beter betaald dan iemand die net komt
kijken. Een buitenlandse werknemer met tien jaar ervaring, die hier voor zijn
bedrijf en klus komt doen, krijgt betaald alsof hij net komt kijken. Dat
wringt.'

De zeven lidstaten van de Unie willen dan ook dat meer arbeidsvoorwaarden gaan
gelden voor gedetacheerde buitenlandse werknemers. Daarnaast willen ze
onderzoeken of de detachering aan 'een termijn' kan worden gebonden. Ook wil
Asscher een betere aanpak van fraude en een grensoverschrijdende inspectie.

Hij wil bovendien ketenaansprakelijkheid Europees regelen, waarbij de
hoofdaannemer, ook op sociaal vlak, verantwoordelijk is voor de onderaannemer.
In Nederland heeft Asscher dit bij wet geregeld, nu wil hij dit op Europees
niveau vastleggen. 'Zo creëer je een gelijk speelveld binnen de interne markt en
krijg je arbeidsmobiliteit zoals die bedoeld is. Want de arbeidsmarkt is
maakbaar.'

Dit najaar moet de Europese Commissie met een reactie komen op het verzoek van
de zeven lidstaten. Asscher hoopt vaart achter wijziging van de
detacheringsrichtlijn te kunnen zetten als Nederland het eerste halfjaar van
2016 voorzitter van de EU is. Een meerderheid van de lidstaten kan de richtlijn
wijzigingen, mits hun inwoners samen meer dan 65 procent van de EU-bevolking
uitmaken.




VIEW ORIGINAL PAGE:

LANGUAGE: DUTCH; NEDERLANDS"
164107638,2015-06-18T00:00:00,Ilo Ilo ****,4,De Volkskrant,,KEVIN TOMA,,V Opening; Blz. 8,,514,,"Recensies

Ilo Ilo is een verstikkende, bitter-komische en aangrijpende hommage aan Anthony
Chens volhardende jeugdheldin. Chen kweekt ook sympathie voor zijn andere
personages; niet één, maar vier kwetsbare helden.

Drama. Regie Anthony Chen. Met Yeo Yann Yann, Chen Tianwen, Angeli Bayani, Koh
Jia Ler, Peter Wee. 99 min., in 7 zalen.

Ellende in het Singapore van de jaren negentig: een rap toenemende werkloosheid,
gebroken families en mensen die radeloos van flatgebouwen springen. Toch is de
Filipijnse Teresa hierheen gekomen om geld te verdienen voor haar pasgeboren,
thuis achtergelaten zoontje. Zo komt ze terecht in de nieuwbouwflat van Keng
Teck Lims rammelende gezin. Hij is stiekem werkloos, zijn hoogzwangere
echtgenote Hwee Leng een gefrustreerde secretaresse, en hun 10-jarige zoontje
Jiale doet het erg slecht op school.

Gedwee voegt Teresa zich naar de wensen van haar opdrachtgevers. Als ze haar
paspoort moet inleveren, dan is dat maar zo. Als ze in Jiales kamer moet slapen,
op een matrasje op de grond: pech gehad. Poetsen, wassen, koken, oppassen op
Jiale, Teresa doet alles zonder protest. Regisseur-scenarist Anthony Chen had
als jochie zelf een kindermeid, afkomstig uit de Filipijnse provincie Iloilo.
Met zijn afwisselend verstikkende, bitter-komische en aangrijpende regiedebuut
Ilo Ilo brengt hij een mooie hommage aan de volhardende heldin uit zijn jeugd.

Intussen behandelt Jiale Teresa als straatvuil, loopt hij weg als ze hem van
school haalt en zorgt dat ze in een warenhuis als winkeldief wordt opgepakt.
Toch zorgt Chen met de kleinste details ervoor dat Jiale geen prepuberaal
monster wordt. Mooi is de scène waarin Teresa 's avonds in een telefooncel op
het binnenplein naar huis belt, terwijl Jiale vanachter zijn raam toekijkt;
langzaam druppelt er iets van sympathie in zijn blik. Een enkele, tedere
close-up van Jiale â ' opvallend subtiel neergezet door nieuwkomer Koh Jia Ler â
' blijkt zo genoeg om de plot van Ilo Ilo ietsjes verder te ontdooien.

Zo onnadrukkelijk als Chen zijn verhaal in het economisch lamgelegde Azië van de
jaren negentig situeert (hier een walkman, daar een Tamagotchi), kweekt hij ook
sympathie voor zijn personages. De sigaretjes die Keng Teck Lim stiekem in de
gang rookt, de tientallen ontslagbrieven die Hwee Leng op haar werk moet tikken,
Jiales geheimzinnige schrift met krantenknipsels: het zijn simpele maar
doeltreffende attributen die hun gedrag in perspectief plaatsen, hoe slap,
recalcitrant of bars ze zich ook opstellen.

Chen, die met Ilo Ilo de Camera d'Or won op het Filmfestival van Cannes, kiest
daarbij vooral voor puntige situatieschetsen, waardoor de langere scènes extra
effect sorteren. Manipulatieve muziek of een sturende cameravoering heeft hij
daarbij niet nodig. De acteurs doen het werk en leggen steeds weer de kleinste
nuances in hun spel.

Een film waar veel onderhuids blijft en de personages vaak hardvochtig met
elkaar communiceren, wordt zo een gaaf, rijk en ontroerend familieportret. En
Ilo Ilo blijkt dan niet één, maar vier kwetsbare helden te hebben.




VIEW ORIGINAL PAGE:

GRAPHIC: Schoonmaakster Teresa en het lastige jochie Jiale.

LANGUAGE: DUTCH; NEDERLANDS"
164107639,2015-06-18T00:00:00,Discriminatie op arbeidsmarkt in Den Haag 'schokkend',4,De Volkskrant,,VAN ONZE VERSLAGGEEFSTER CHARLOTTE HUISMAN,,Ten Eerste; Blz. 6,,358,,"Een Haagse werkzoekende met een Marokkaanse naam moet twee jaar extra
werkervaring toevoegen aan zijn cv om evenveel kans op een baan te maken als een
autochtoon. Werkzoekenden met een Hindoestaanse naam kunnen hun kansen op werk
vergroten met een persoonlijke alinea in hun brief, waarin ze refereren aan hun
binding met Nederland en hun ervaring met vrijwilligerswerk.



Met een gelijke brief en cv maakt een sollicitant met een Nederlandse naam in
Den Haag veel meer kans te worden uitgenodigd voor een gesprek dan een
werkzoekende met een Marokkaanse of Hindoestaanse naam. Dit blijkt uit het
rapport Op afkomst afgewezen van het Sociaal en Cultureel Planbureau (SCP),
gemaakt in opdracht van de gemeente Den Haag.

'Veel werkgevers vinden een Nederlandse kandidaat de veiligste keuze', zei de
Haagse wethouder Rabin Baldewsingh (PvdA) woensdag. Hij noemt de uitkomsten
'schokkend en onacceptabel'. 'Groepen worden buitengesloten in mijn stad, dit
zal ook voor andere steden gelden.'

Dat werkgevers selecteren op afkomst is al vaker aangetoond. De stad wilde weten
hoe groot het probleem is en wat de achterliggende mechanismen zijn. Daartoe
verstuurde het SCP honderden sollicitatiebrieven, van drie kandidaten per
vacature, met een vergelijkbare inhoud en cv. Alleen de naam van de afzender
verschilde. Op de brief met een Nederlandse naam volgde in 34 procent van de
gevallen een uitnodiging, op de Hindoestaanse naam in 23 procent. Bij de
Marokkaanse naam was dat slechts 19 procent.

De mindere arbeidskansen voor Hindoestanen vonden de onderzoekers opvallend.
Surinaamse Nederlanders spreken Nederlands en hebben een binding met Nederland,
maar zijn in Den Haag veel vaker werkloos dan autochtonen. Bij nabellen door de
onderzoekers bleek dat de selecteurs de namen vooral als 'vreemd' hadden
beschouwd en daarom dachten dat er een culturele afstand zou zijn.

Als één persoon verantwoordelijk was voor de selectie, maakten allochtone namen
minder kans op een uitnodiging dan als de selectie door meerdere personen werd
gedaan. Daarbij bleek het niet uit te maken of bedrijven een zogenaamd
diversiteitsbeleid voerden.




VIEW ORIGINAL PAGE:

LANGUAGE: DUTCH; NEDERLANDS"
164107640,2015-06-18T00:00:00,Hogere btw is dé manier om burger boos te krijgen,4,De Volkskrant,,ROBERT GIEBELS,,Ten Eerste,,1014,,"Belastingherziening


Je kunt er een belastingverlaging tegenover zetten, maar dat zal de ergernis om
de hogere uitgaven niet wegnemen. Experts over de gelekte belastingplannen van
het kabinet.

Wat het kabinet betreft hebt u het uitgelekte nieuws over het nieuwe
belastingstelsel verkeerd verwerkt. Eerst had er totale blijdschap moeten zijn
over het toekomstige loonstrookje, omdat daar een hoger nettobedrag op komt te
staan. Dan een hele tijd niks. En dan een lichte teleurstelling over de
dagelijkse kassastrook. De bedragen daarop worden hoger door een btw-verhoging
die het kabinet voor ogen staat.



Maar het land is nu te klein omdat alle zeventien miljoen Nederlanders de
btw-verhoging gaan merken. Meer betalen voor kapper, vakantie, boek en trein is
concreet. Minder inkomstenbelasting afdragen is abstract. Bovendien hebben
gepensioneerden en uitkeringsgerechtigden niets aan dat laatste, maar betalen ze
wel meer btw.

Het kabinetsplan is om het hoge btw-tarief van 21 procent voor veel meer
producten en diensten te laten gelden waarvoor nu nog het lage tarief van 6
procent geldt. Voor driekwart van wat Nederlanders kopen geldt dat lage tarief,
dat evenwel slechts 10 procent van de totale btw-inkomsten oplevert.

De deelnemers aan de discussie over het nieuwe belastingstelsel kunnen net zo
lang producten verzinnen die van 6 naar 21 procent gaan totdat het 5 miljard
euro op- levert.

Waarom deze belastingruil tussen de btw van 45 miljard en de loon- en
inkomstenbelasting van 52 miljard? Klassiek onderzoek zegt dat mensen aan een
btw-verhoging snel gewend raken en er niet veel minder door gaan consumeren. Na
de laatste btw-verhoging van 19 naar 21 procent, eind 2012 bedacht door VVD,
CDA, D66, ChristenUnie en GroenLinks, schoten de inkomsten voor de schatkist
omhoog doordat de consumptie zo goed als gelijk bleef.

Uit ander, even klassiek onderzoek blijkt dat een verlaging van de belasting op
arbeid de spreekwoordelijke toverdrank is voor elke economie. Werknemers hebben
niet alleen meer te besteden, ze worden ook goedkoper voor werkgevers. Met
belastingmaatregelen meer werkgelegenheid creëren is een van de weinige zaken
waar de coalitie-genoten VVD en PvdA nog samen achter staan.

Nog steeds geldt dat een hogere btw de economie niet zo heel erg verstoort. Maar
of een generieke verlaging van de belastingen zo veel werkgelegenheid oplevert,
daar plaatst de belangrijkste economische adviseur van het kabinet, het Centraal
Planbureau (CPB), inmiddels vraagtekens bij. Voor iedereen de belasting
verlagen, zegt CPB- directeur Laura van der Geest, doet weinig voor de
arbeidsparticipatie. Die reageert wel sterk positief op een voor de PvdA
onverteerbare manier: een forse verlaging van de bijstandsuitkering.

Aan staatssecretaris Eric Wiebes van Financiën, die de taak heeft een nieuw
belastingstelsel te bouwen, is de nuance van het CPB niet besteed. 'De
werkgelegenheid is beter af met een lastenverlichting op arbeid dan met een
lager btw-tarief', stelt hij. En dus gaat er iets gebeuren met de btw.

In plaats van een verhoging heeft Wiebes het liever over een flinke
vereenvoudiging. Het btw-stelsel is immers met tientallen uitzonderingen
geïnfecteerd; vergelijkbare producten waarvan het ene in het hoge tarief valt en
het andere in het lage. Of producten of diensten waarvan niet meer uit te leggen
is dat die in het lage tarief vallen. En dan is er ook nog een groot complex aan
vrijstellingen voor bijvoorbeeld zorg, bouw, finan-ciële dienstverlening en
onderwijs, waardoor de schatkist in theorie bijna 20 miljard euro aan btw mist.


Zou het hele lage tarief worden afgeschaft - exclusief de primaire
levensbehoeften - dan levert dat volgens een voorzichtige schatting circa 8
miljard euro op. Een optie is om tegelijk het hoge tarief terug te verlagen naar
19 procent. Dat kan nog steeds 5 miljard opleveren en neemt de ondernemers die
nu hard protesteren de wind uit de zeilen.

Een voor Wiebes verzachtende omstandigheid is dat de consumptie sterk groeit,
waardoor er sowieso meer btw de schatkist in stroomt. Bovendien, redeneert de
bewindsman, zorgt één tarief voor eenvoud en dat levert ook geld op.
'Complexiteit geeft ruimte aan belastingplichtigen om binnen de grenzen van de
wet minder btw te betalen', weet Wiebes.

Pinda's: 6 procent btw, pindagruis: 21 procent

De Belastingdienst doet op zijn website een dappere poging uit te leggen welk
tarief voor welk product of dienst geldt. Een greep:

'Los verkochte glijmiddelen vallen onder het 21-procenttarief. Levert u
glijmiddelen samen met 1 of meer condooms in 1 verpakking, dan geldt het
6-procent- tarief.'

'Onder het 6-procenttarief valt voer voor (sier)vogels, zoals parkieten en
kanaries, die niet als pluimvee worden gehouden als dit voer voor minimaal 95
procent uit granen en voor maximaal 5 procent uit oliehoudende zaden bestaat.
Onder het 21-procenttarief valt al het andere vogelvoer.'

'Het 6-procenttarief geldt niet voor de vertoning van films aan individuen,
zoals in sekscabines. Daarvoor geldt het 21-procenttarief.'

'Onder het 6-procenttarief valt oliehoudend zaad, zoals ongebrande pinda's en
hennepzaad. Onder het 21-procenttarief vallen pindaschaafsel en pindagruis.'

'Onder het 6-procenttarief vallen optredens van sneltekenaars en karikaturisten
die sneltekeningen maken bij evenementen. Tekeningen die u als sneltekenaar of
karikaturist buiten publieksoptredens om maakt, vallen onder het
21-procenttarief.'

'Onder het 6-procenttarief vallen gedroogde bloemen, orchideeën en boeketten.
Onder het 21-procenttarief vallen geverfde bloemen, gedroogde plantaardige
producten, al dan niet geverfd, melanges van met geurstoffen gearomatiseerd
gedroogd plantenmateriaal en kunstbloemen.'

'Reparatie van een elektrische fiets valt onder het 6-procenttarief. Reparatie
van een snorfiets valt onder het 21-procenttarief.'

'Onder het 6-procenttarief vallen aanbrengen van haarextensies en aanmeten en
reviseren van pruiken en toupets. Het gebruikte materiaal, dus de haarextensies,
pruiken en toupets zelf, valt onder het 21-procenttarief.'




VIEW ORIGINAL PAGE: ,

GRAPHIC: Vogeltentoonstelling in Apeldoorn. Voer voor siervogels valt onder het
6-procent-btw-tarief, ander vogelvoer onder het 21-procenttarief.
Foto Marcel van den Bergh / de Volkskrant

LANGUAGE: DUTCH; NEDERLANDS"
164107641,2015-06-17T00:00:00,Heeft u een momentje?,4,De Volkskrant,,HANNA BERVOETS,,V Opening,,2668,,"Leven - BESCHOUWING: PETITIESITE CHANGE.ORG


Wel eens een internetpetitie ondertekend? Grote kans dat het gebeurde via
change.org, met 95 miljoen gebruikers de grootse petitiesite ter wereld. Maar
wat gebeurt er eigenlijk met uw handtekening?

Door Hanna Bervoets

Op 21 juli 2013 arresteert de Russische politie drie Nederlandse mannen in
Moermansk. Het zijn filmmakers, in Rusland om een documentaire over de
plaatselijke homobeweging te draaien. Dat mag niet, zeggen de Russen. De
activiteiten van de documentairemakers zijn in strijd met het verbod op
homoseksuele propaganda. Het nieuws beheerst die dag mijn Facebook-timeline.



Sommige vrienden kennen de opgepakte mannen persoonlijk en in reactie op de
arrestatie delen tientallen mensen een onlinepetitie. 'Burgemeesters: verbreek
banden met Russische 'zuster-steden' tot de anti-homowet verworpen is', lees ik.
Een oproep aan Nederlandse burgemeesters om zich tegen hun Russische collega's
uit te spreken.

Ik klik op de link, die middag, en beland op een site waarvan ik nog nooit heb
gehoord: change.org - een platform voor onlinepetities. Ik zet mijn naam onder
de oproep aan de burgemeesters en krijg meteen een mail: 'Hanna, Welcome to
Change.org! Together, we're powerful' - samen zijn we sterk. Het blijkt het
begin van een jarenlange verbintenis.

Het is nu bijna twee jaar geleden dat ik mijn eerste petitie tekende, sindsdien
heb ik een heleboel mails van de site gekregen. Dat wil zeggen: change.org is de
afzender, de meeste berichten zijn ondertekend door anderen; initiatiefnemers
van nieuwe petities. Zo vroeg COC Nederland mij de koning over te halen niet
naar Rusland af te reizen voor de Olympische Spelen. Ene Ify Elueze smeekte
vorig jaar 'Bring Back Our Girls!' Ik kreeg zelfs een persoonlijke boodschap van
Malala: 'Hanna - We are petitioning YOU to stand with us.'

Sommige petities tekende ik, andere niet. En zo werd change.org vast onderdeel
van mijn eigen multimediawoestijn: zijn Facebook en Twitter de saloons, dan is
change.org een tumbleweed dat zo nu en dan voorbij komt rollen.

Maar toen kwam change.org plots in het nieuws. Het platform faciliteerde
afgelopen lente een uitzonderlijk succesvolle petitie: een actie om de ontslagen
Top Gear-presentator Jeremy Clarkson terug op tv te krijgen. In 24 uur waren er
een half miljoen handtekeningen verzameld.

Dit verbaasde me. Want Clarkson, was dat niet de man van de racistische
uitlatingen? En change.org, was dat niet het domein van Malala?

Wat voor organisatie is change.org eigenlijk?, vroeg ik me opeens af. Hoe werkt
de site, waarom teken ik zo graag petities? En: wat gebeurt er met mijn
handtekening?

Even terug naar het begin, 2013, de zomer dat ik mijn eerste petitie tekende;
die over het verbreken van de banden met Russische zustersteden. De
initiatiefnemer van die actie was Geer Oskam: 'Ik vond dat Nederland zich van de
Russische anti-homowet moest distantiëren en wilde me daarover uitspreken', zegt
Oskam nu: 'Change.org was op dat moment het grootste petitieplatform met
wereldwijd bereik, dus koos ik daarvoor.'

Een petitie aanmaken op change.org is simpel. Vul een titel in ('Ik wil dit
veranderen...'), een uitleg ('Dat is belangrijk, want...'), en een doel ('Ik
hoop op 8.000 handtekeningen') - klaar. Nu hoef je je actie alleen nog onder de
aandacht te brengen, bijvoorbeeld via sociale media. 'Ik heb eerst mijn eigen
vrienden persoonlijk gevraagd te tekenen', zegt Oskam. 'Daarna ging het
supersnel.' De oproep werd meteen veel gedeeld en na de arrestatie van de
Nederlanders in Rusland nam het aantal handtekeningen nog eens extra toe. Dat
was het moment waarop ook ik de petitie tekende en via Twitter deelde. Waarom
deed ik dat?

Het belangrijkste antwoord is simpel: de zaak ging me aan het hart. Ik ben een
voorvechter van homorechten, de strijd van de Russische homogemeenschap voelt
als mijn eigen strijd, de gearresteerde mannen hadden vrienden van me kunnen
zijn. Noem het 'partijdige empathie' - we voelen snel sympathie voor mensen die
op ons lijken. Banaal maar effectief: ik zette mijn persoonlijke
verontwaardiging om in een daad. Een vrij kleine daad, doch groots genoeg om
voldoening te generen. Want ja, ik zal na het zetten van mijn handtekening een
goed gevoel hebben gehad, geholpen door het jargon op change.org: 'We're working
for a world where no one is powerless, and where creating change is a part of
everyday life.'

Change! Een krachtige term, niet voor niets de slogan van Obama's eerste
verkiezingscampagne. 'Change', verandering, wordt vaak gelijkgesteld aan
vooruitgang. En vooruitgang, dat zien we als vanzelfsprekend positieve
ontwikkeling. Daarbij presenteert change.org zichzelf nadrukkelijk als 'social
movement'. Een promotiefilmpje voor de site toont zwart-witfoto's van
suffragettes en oude journaalbeelden van Amerikaanse
antisegregatiedemonstraties. Rosa Parks komt voorbij, zelfs de namen Martin
Luther King en Anne Frank schieten even door het beeld - gevolgd door de namen
van willekeurige petitietekenaars. De boodschap is duidelijk: ik, gebruiker van
change.org, ben een held, een hoeder van de vooruitgang; een strijder.

Fijne bijkomstigheid: de site stelt mij in staat volop met mijn nieuwe
heldenstatus te pronken. 'Click here to share the petition on Facebook': klik
hier om je vrienden je nieuwe harnas te laten zien blinken. Je bent, anno 2015,
niet alleen wat je koopt, wie je kent, wat je kijkt, je bent ook waarvoor je
strijdt. Sterke standpunten lijken een nieuwe vorm van cultureel kapitaal
geworden. De digitale handtekening; een sieraad voor de ziel.

Vooruit, dat is natuurlijk niet het enige. Door een petitie te delen, poch je
niet alleen met je eigen weldoenerstatus, je brengt ook iets onder de aandacht.
Een speciaal team van change.org begeleidt particuliere gebruikers bij het
verder verspreiden van petities (zie kader boven). Daarmee rijst de vraag: wat
heeft de site daaraan?

De '.org' in change.org staat voor organisation, een achtervoegsel dat meestal
wordt gebruikt voor websites van non-profitverenigingen. In het geval van
change.org is dat een beetje misleidend. De organisatie is geen
liefdadigheidsclub, maar heeft een zogenoemd B corporation-certificaat, een
Amerikaans label voor sociale ondernemers - winst wordt teruggestopt in de
organisatie. Change.org werd in 2007 opgezet door de toen 27-jarige Ben Rattray,
die aanvankelijk een non-profitinstelling voor ogen had. Maar potentiële
investeerders overtuigden hem ervan dat een bedrijf 'sneller en groter' zou
groeien, vertelt Rattray op wired.com. Inmiddels heeft zijn bedrijf zo'n
tweehonderd medewerkers in achttien landen. Change.org zou 95 miljoen gebruikers
hebben en 25 duizend petities per maand.

Het verdienmodel is simpel: de site genereert inkomsten uit advertenties. Zoals
Facebook en Twitter ons gesponsorde berichten voorschotelen, zo toont change.org
gesponsorde petities. Wie een petitie tekent, krijgt een nieuwe oproep
voorgelegd, bijvoorbeeld van Amnesty International, WNF of Unicef. Deze
organisaties betalen de site wanneer een gebruiker zijn naam en mailadres onder
een gesponsorde petitie zet én het hokje 'ik wil op de hoogte blijven'
aangevinkt laat. Vanaf dat moment zijn z'n gebruikersgegevens in handen van de
adverteerder.

Change.org heeft er dus financieel baat bij dat bezoekers zo veel mogelijk
gesponsorde petities tekenen. Om te kunnen voorspellen welke goede doelen
gebruikers zullen willen steunen (lees: welke petities de site hen moet
voorschotelen) werkt de site met big data: informatie over het klikgedrag van
bezoekers. Iemand die geïnteresseerd is in strafrecht zal bijvoorbeeld óók
affiniteit met dierenrechten hebben, bleek uit intern onderzoek. Dus: wie een
petitie voor de vrijlating van een terdoodveroordeelde tekent, krijgt misschien
ook een actie voor zielige ezeltjes geserveerd. Het verklaart waarom ik, niet
lang na het tekenen van de petitie over de Russische anti-homowetgeving, een
mail kreeg namens het COC. Mijn activiteiten op de site wezen op een affiniteit
met homorechten. Wellicht werd mij daarmee een specifiek gebruikersprofiel
toegeschreven: 'Vrouw, progressief, ook geïnteresseerd in vrouwenrechten,
misschien?' Enter de Bring Back Our Girls-petitie.

Op zich handig, zo'n systeem, maar het bij voorbaat inspelen op vermeende
voorkeuren kent ook een keerzijde. 'The filter bubble', noemt internetactivist
Eli Pariser dit verschijnsel: 'De filter bubble sluit ons af van nieuwe ideeën,
onderwerpen en informatie', schrijft hij in zijn bestseller The Filter Bubble:
what the internet is hiding from us. 'Dankzij de bubble krijgen we de indruk dat
ons eigen interessegebied het enige is wat ertoe doet', aldus Pariser.

Facebook toont alleen je 'beste' vrienden, Google alleen de 'belangrijkste'
resultaten, change.org alleen de 'interessantste' petities. Zo blijven we
dezelfde rondjes lopen: steeds dezelfde protestmars met steeds dezelfde
spandoeken - zonder te horen wat er aan de andere kant van het plein geschreeuwd
wordt.

Het filter bubble-mechanisme verklaart ook waarom het mij verbaasde dat
aanhangers van Jeremy Clarkson zich via change.org verenigden. Ik beschouwde de
site als progressief, omdat ik redelijk progressief ben: ik kreeg te zien wat
een algoritme berekende dat ik waarschijnlijk zou willen zien.

Nu staat change.org sinds de oprichting wel degelijk bekend als 'links'. Drie
jaar geleden kondigde directeur Rattray echter een koerswijziging aan. Om te
blijven groeien, was het tijd voor een breder, diverser, en dus conservatiever
publiek. 'Ons doel is niet om 's werelds grootste progressieve beweging te
worden. Ons doel is het bieden van een wereldwijd platform dat de toegang tot de
macht radicaal democratiseert', zou hij in een interne mail hebben verklaard.

De site moest pluriformer worden en dat is gelukt. Zo groeit het aantal
petities-tegen-petities. De actie tegen het bezoek van de 'seksistische' Julien
Blanc aan Engeland (158.254 handtekeningen), werd beantwoord met een actie tegen
het censureren van de 'inspirerende' Blanc (3.523 handtekeningen). Een petitie
voor het uit de handel halen van 'ziekmakend vrouwonvriendelijk' computerspel
Grant Theft Auto 5 (48.807 handtekeningen), door een petitie tegen het uit de
handel halen van 'onschuldig' spel GTA 5 (28.832).

Maar met de uitbreiding van de site groeit ook de kritiek. En die komt van zowel
links als rechts. Change.org is 'a weapon of outright censorship', schrijft
journalist Martin Daubney in zijn column voor de Engelse krant The Telegraph.
Autoriteiten zouden vooral de meer progressieve petities te serieus nemen. Een
ander, breder gedeeld bezwaar betreft de ogenschijnlijk futiele onderwerpen van
petities. Zo draait een steeds groter deel van het aanbod op change.org om
zogenoemde first world problems. Zo is er een actie om de 'Pumpkin Spice Latte'
van Starbucks veganistisch te maken.

Het zijn juist dit soort petities die veel aandacht krijgen. Ter vergelijking:
de actie voor de veganistische latte leverde 11.256 handtekeningen op, een actie
om onrechtmatig uitgezette Afghaanse vluchtelingen te helpen slechts 2.000. Dat
is pijnlijk, maar misschien meer de schuld van de gebruikers van change.org en
hun partijdige empathie, dan van de site zelf.

De vraag die rest: wat hebben die duizenden petities nou eigenlijk opgeleverd?
In 2014 zouden, volgens de site, vijfduizend petities een change voortgebracht
hebben. Een slagingspercentage van 1,6 procent, uitgegaan van 25 duizend
petities per maand. Dat lijkt laag, maar bij change.org benadrukken ze dat het
niet om het aantal succesvolle petities gaat, maar om het aantal mensen dat
erdoor werd beïnvloed. Dat zouden er miljoenen zijn.

De victories leverden hoe dan ook mooie anekdotes op. Zo wist een tienerjongen
de Amerikaanse padvindersbond over te halen homoseksuele leden toe te laten. Een
Japanse staatsman bood zijn excuses aan voor het maken van seksistische
opmerkingen jegens een vrouwelijke collega. Hartverwarmende verhalen -
afhankelijk van welk wereldbeeld je aanhangt.

En hoe liep het af met de petitie die ik tekende over het verbreken van de
banden met Russische zustersteden? 'Ik wilde tienduizend handtekeningen ophalen;
dat is gelukt', zeg initiatiefnemer Geer Oskam. Hij benaderde burgemeesters met
de resultaten, maar officiële reacties bleven uit. Tot hij zijn ondertekenaars
opriep hun bestuurders te bellen: 'We hebben de petitie gezien', meldden de
stadhuizen van Vlissingen en Groningen toen, 'we gaan de zusterbanden niet
verbreken, maar wel onderzoek doen naar de situatie. ' 'Daarna heb ik er nooit
meer iets over gehoord', zegt Oskam. Toch is hij niet teleurgesteld: 'De actie
heeft veel media-aandacht gekregen. Ik ontving mailtjes van mensen uit andere
Europese landen die een soortgelijke petitie wilden beginnen; er is een debat
aangezwengeld. Ik ben blij dat iets heb kunnen doen.'

+++

PETITIECONCURRENTIE

Met 95 miljoen gebruikers is change.org verreweg de grootste petitiesite ter
wereld. Maar het aantal concurrenten groeit:

- thepetitionsite.com

Slogan: 'Standing together for good'
De site: Lijkt op change.org, maar besteedt opvallend veel aandacht aan
dierenrechten en al dan niet zielige kinderen. In die zin een
familievriendelijke versie.
Gebruikers: 20 miljoen
Verdienmodel: Gesponsorde petities

- avaaz.org

Slogan: 'De wereld in actie'
De site: Amerikaanse site is hier vertaald in (krakkemikkig) Nederlands. Avaaz
organiseert vooral zelf sociale campagnes, onder meer om aandacht te vragen voor
klimaatverandering en oorlogsslachtoffers. De onlinepetitie-optie is recentelijk
toegevoegd.
Gebruikers: 40 miljoen
Verdienmodel: Lidmaatschapsgeld en donaties (crowdfunding)

- ipetitions.com

Slogan: 'Technology can change the world for the better'
De site: Biedt iets meer gebruikersopties aan petitiestarters dan andere
partijen. Onderwerpen lijken minder sociaal betrokken, veel nadruk op
entertainment.
Gebruikers: Onduidelijk, maar aanzienlijk minder dan de grotere spelers. 8.549
volgers op Twitter
Verdienmodel: Donaties van gebruikers, verkoop van gebruikersdata aan
adverteerders

- http://petities24.nl

Slogan: 'Een petitie is een krachtige manier om opgemerkt te worden door
invloedrijke besluitvormers'
De site: Nederlandse tak van internationaal concept, dus veel lokale problemen.
Denk aan petities voor het behoud van Loempiakraam Oss, of tegen het afschieten
van herten in Zandvoort.
Gebruikers: Niet duidelijk, wel elke dag nieuwe petities, bijna 7.000 likes op
Faceboo
Verdienmodel: Reclamebanners op de site

+++

Vertel een verhaal

Dmitry Savelau werkt vanuit Nederland voor change.org. Zijn tips voor
petitiestarters:

1'Wees concreet. Beschrijf het doel van je petitie zo helder mogelijk. Schrijf
niet: 'De gezondheidszorg moet beter', maar geef aan welke wet je wilt
aanpakken.'

2'Vertel een verhaal. Persoonlijke verhalen maken petities krachtiger, want die
leiden ertoe dat mensen zich kunnen identificeren met de misstand die je wilt
aankaarten. Hoe brengt het corrupte banksysteem één specifieke familie in de
problemen?'

3'Houd contact met je supporters. Vraag hen de petitie binnen hun netwerk te
delen, deel updates over de vooruitgang van je actie en brainstorm met ze over
manieren de actie onder de aandacht te brengen.'

+++

Turkse verkiezingen

In februari begon op change.org een van de succesvolste petities ooit. Een
Turkse studente begon een actie nadat een medestudente werd aangerand en
vermoord. Ze eist dat de Turkse rechtbank geen strafvermindering toestaat bij
misdaden tegen vrouwen, iets wat op dit moment vaak gebeurt. Binnen 48 uur waren
er 700 duizend handtekeningen verzameld, de teller staat nu op ruim 1,1 miljoen.
En de ondertekenaars worden gehoord: in aanloop naar de verkiezingen beloofden
diverse Turkse partijen de wet aan te passen.

De boodschap is duidelijk: ik, gebruiker van change.org, ben een held, een
hoeder van de vooruitgang; een strijder

Een steeds groter deel van het aanbod op change.org draait om zogenoemde first
world problems




VIEW ORIGINAL PAGE: , ,

GRAPHIC: Illustratie Claudie de Cleen
claudie de cleen

LANGUAGE: DUTCH; NEDERLANDS"
164107642,2015-06-17T00:00:00,Minder werken kan meer opleveren,4,De Volkskrant,,DOOR CARIEN TEN HAVE ILLUSTRATIE CLAUDIE DE CLEEN,,Economie; Blz. 35,,994,,"Een onderzoek uit de Eerste Wereldoorlog bewees het al: een lange werkweek is
niet goed voor de productiviteit. Een vierdaagse is vaak beter voor de
gezondheid én voor de kwaliteit van het werk.


Werk

Bij advocatenkantoor BVDV kun je maar beter zorgen dat je op tijd weg bent. 'Het
is bij ons niet cool om 's avonds als laatste het licht uit te doen', zegt
oprichter Sjoerd van der Velden. 'Sterker nog, we spreken elkaar erop aan.' Wie
te veel uren maakt, wordt teruggefloten.



Bij het Utrechtse advocatenkantoor duurt de werkweek toch al een dag korter:
iedereen werkt er vier dagen per week. Een bewuste keuze, zegt Van der Velden:
'Toen ik dit kantoor in 2006 samen met Harm Bruggink begon, zagen we veel mensen
met een burn-out in onze omgeving.' Minder werken is niet alleen beter voor de
gezondheid van werknemers, denkt de advocaat, ze gaan er ook beter werk van
afleveren. 'Ik ben ervan overtuigd dat mensen niet zeven dagen per week creatief
kunnen zijn. Je hebt rustdagen nodig. Juist dan ontstaan de beste ideeën.'

Dat is terug te zien in de opbrengsten van het advocatenkantoor. Alle werknemers
krijgen er een basissalaris en delen daarnaast mee in de winst. Hoeveel ze
verdienen, hangt dus deels af van hoe productief ze zijn. Van der Velden: 'De
meesten van ons verdienen in vier dagen tijd een fulltimesalaris, of meer.'

Hoewel de Utrechtse advocaten in Nederland uitzonderlijk zijn met hun vierdaagse
werkregime, zouden ze zomaar op het goede spoor kunnen zitten. De laatste jaren
zijn er verscheidene onderzoeken verschenen waaruit blijkt uit dat extra
werkuren niet altijd evenveel opleveren. Zo publiceerde econoom John Pencavel
van Stanford University een onderzoek waaruit blijkt dat minder werken juist
goed kan zijn voor de productiviteit.

Daarbij baseert hij zich op bijzondere data: een onderzoek naar een Britse
munitiefabriek tijdens de Eerste Wereldoorlog. De Engelsen zetten destijds alles
op alles om in korte tijd zoveel mogelijk wapentuig te produceren en lieten
onderzoeken hoe ze dat het best voor elkaar konden krijgen. Het advies van de
onderzoekers: laat de arbeiders minder uren werken.

Honderd jaar later heeft Pencavel de data er nog eens bij gepakt, en wat blijkt?
Zodra de fabriekswerkers meer dan vijftig uur per week moesten werken, nam hun
productiviteit sterk af. Zeventig uur werk leverde zelfs nauwelijks meer kogels
op dan zesenvijftig uur achter de lopende band. Die extra veertien uur in de
fabriekshal waren dus verspilde moeite. Bovendien produceerden arbeiders minder
als ze een hele week moesten doorwerken. Eén vrije dag per week en ze maakten al
meer munitie. Handig om te weten als je een oorlog wilt winnen.

Nu lijken die onderzoeksresultaten misschien wat voorspelbaar. De meeste mensen
weten uit ervaring: veel werken maakt moe. Toch is het onderzoek van Pencavel
bijzonder. Het is wetenschappers namelijk nog niet eerder gelukt zo'n duidelijk
oorzaak-gevolgverband te vinden tussen gewerkte uren en opbrengst. En hoewel we
een munitiefabriek van honderd jaar geleden misschien niet direct kunnen
vertalen naar de kantoorkolossen waar veel werkenden tegenwoordig hun dagen
slijten, is het onderzoek veelzeggend. Soms levert minder werken simpelweg meer
op.

Volgens Jac van der Klink, hoog-leraar duurzame inzetbaarheid in arbeid, worden
we bij te veel werk om twee redenen minder productief:'Allereerst speelt
vermoeidheid een rol. Maar het gaat ook om een bepaalde instelling: als je tien
uur de tijd hebt om iets te doen, dan doe je er tien uur over.' Terwijl: krijg
je acht uur de tijd voor dezelfde klus, dan blijkt het vaak ook in die tijd te
kunnen.

De Tilburgse hoogleraar ondervond dat zelf toen hij begin jaren negentig bij de
gezondheidsdienst van KPN werkte. 'We merkten op een gegeven moment dat steeds
meer mensen gingen overwerken. Dat is toen een halt toegeroepen: iedereen moest
op tijd naar huis.' Al gauw bleek dat de werknemers in een normale werkweek
prima hetzelfde gedaan kregen.

Daarbij worden we niet gelukkig van meer werken, zegt Marion Collewet, die aan
de Universiteit Maastricht promoveert op de relatie tussen arbeidsduur en
welzijn. Ze onderzocht een grote groep Duitse ambtenaren die eind jaren negentig
een paar uur per week meer moesten werken. 'Naarmate ze meer moesten werken,
werden ze minder tevreden met hun leven.' Heel verrassend is dat natuurlijk
niet, geeft de promovenda toe. 'Maar het geeft aan wat werk met mensen doet. Een
paar uur extra werken is niet zomaar prima.'

Dat hoef je Sjoerd van der Velden van BVDV niet te vertellen. Wat hem betreft
heeft de vierdaagse werkweek alleen maar voordelen. Toch was niet iedereen bij
hem op kantoor onmiddellijk overtuigd. 'Toen we begonnen, waren er wel mensen
die liever vijf dagen per week zouden werken. Die waren al snel om.' De
advocaten gebruik hun extra tijd veelal om bij hun gezin te zijn. Anderen
publiceren juridische artikelen in vakbladen, of trappen een rondje IJsselmeer
op de racefiets. Het zal hun baas uiteindelijk worst wezen wat ze precies doen.
'Als ze maar plezier hebben.'

21-urige werkweek

Als het aan de New Economics Foundation ligt, gaan we veel minder werken. Deze
Britse denktank pleit al jaren voor een 21-urige werkweek. Dat zou niet alleen
goed zijn voor de gezondheid, maar ook werkloosheid tegengaan omdat hetzelfde
werk over meer mensen wordt verdeeld. Daarbij is minder werken volgens de
denktank beter voor het milieu: landen waar de werkweek korter is, hebben
gemiddeld een kleinere ecologische voetafdruk.

De denktank heeft een onverwachte medestander. Multimiljardair Carlos Slim vindt
ook dat we het best drie dagen per week kunnen werken, zodat er meer tijd
overblijft voor 'ontspanning en kwaliteit van leven'. Bovendien, stelt de
75-jarige telecombaas, houden we ons werk zo langer vol. Wat Slim betreft kunnen
we voortaan makkelijk tot ons 70ste of 75ste doorwerken.

'Het is bij ons niet cool om 's avonds als laatste het licht uit te doen'




VIEW ORIGINAL PAGE:

GRAPHIC: Claudie de Cleen

LANGUAGE: DUTCH; NEDERLANDS"
164107643,2015-06-17T00:00:00,Topman Blokker stapt op,4,De Volkskrant,,VAN ONZE VERSLAGGEVER JARL VAN DER PLOEG,,Economie; Blz. 29,,427,,"Roland Palmer, de neef van Jaap Blokker en sinds 2011 topman van de gelijknamige
holding, stapt per direct op bij het familiebedrijf. Er zou ruzie zijn tussen
Palmer (41) en de rest van de top. Volgens het bedrijf is sprake van 'een
verschil van inzicht met de raad van commissarissen'. Theo de Kool,
vicevoorzitter van de raad van bestuur, neemt Palmer voorlopig waar.

De Blokker Holding, een bedrijf vooral bekend van de huishoudwinkel maar ook
uitbater van ketens als Marskramer, Leen Bakker, Bart Smit en Intertoys, wil de
kwestie niet verder toelichten, maar het opstappen van Palmer komt niet als een
complete verrassing. Niet alleen meldde het concern afgelopen mei nog dat het
bedrijfsresultaat in 2014, na een lange reeks slechte jaren, was gehalveerd, ook
daalde de omzet wederom en werden er bij een reorganisatie - de eerste in zijn
soort bij het lang populaire Blokker - bijna vierhonderd werknemers ontslagen.

Bovendien rommelde het al tijden tussen het Palmer en de rest van de top,
waartoe ook zijn andere oom Albert Blokker behoort als lid van de raad van
commissarissen. Zo schreef Het Financieele Dagblad eind 2013 over een soort
koude oorlog die zou worden gevoerd op het holdingkantoor in Laren. Palmer, die
pas sinds 2009 in dienst was, zou ervaring missen. Het bedrijf zou bovendien in
een vacuüm verkeren sinds het overlijden van Jaap Blokker in 2011. De door
Palmer ingezette koerswijziging zou het tij niet hebben kunnen keren.

Het bedrijf worstelt al jaren met de toenemende concurrentie van fysieke
prijsvechters als Action en onlineconcurrenten als Bol.com. De websites bij de
verschillende winkelformules zijn niet van deze tijd, net zomin als de fysieke
winkels, die mede vanwege de slijtvaste vloerbedekking in de bekende roestbruine
steunkleuren volgens retaildeskundigen te oubollig zijn en beleving missen.

Vorige zomer werd daarom een nieuwe 'transformatiestrategie' geformuleerd in de
hoop binnen drie jaar weer winstgevend te worden. Er werd geld gepompt in een
onlinestrategie en in de modernisering van de ketens Blokker, Leen Bakker, Big
Bazar en Xenos.

Het conflict tussen Palmer en de raad van commissarissen gaat waarschijnlijk
over de precieze invulling van die reorganisatie, ook al zei het bedrijf onlangs
dat de eerste tekenen van herstel langzaam te zien zijn. Komende maandag worden
de volledige cijfers gepubliceerd.

De Blokker Holding is met elf winkelformules actief in acht verschillende landen
en heeft ongeveer 2.400 vestigingen waar zo'n 22 duizend medewerkers in dienst
zijn.




VIEW ORIGINAL PAGE:

GRAPHIC: Een Blokker in Amsterdam. Het bedrijfsresultaat van de holding is in
2014 gehalveerd.
Foto Arie Kievit

LANGUAGE: DUTCH; NEDERLANDS"
164107644,2015-06-17T00:00:00,'Huurders en gemeenten beslissen',4,De Volkskrant,,DOOR TJERK GUALTHÉRIE VAN WEEZEL,,Economie; Blz. 31,,1021,,"Interview Stef Blok, minister voor Wonen

Nog niet zolang geleden bepaalden de corporaties waar zij hun geld in staken.
Vanaf 1 juli mogen zij in principe alleen nog maar sociale huurwoningen bouwen
en beheren. En voortaan moeten zij luisteren naar de huurders en de gemeenten.

Binnen drie jaar tijd loodste minister Stef Blok voor Wonen vier grote wetten
door het parlement. De laatste, de herziene Woningwet, treedt over twee weken in
werking. Daarin wordt het werkterrein afgebakend van de woningcorporaties. Het
is een hervorming waarbij huurders en gemeenten veel meer te zeggen krijgen over
het beleid van de corporaties.

Anders dan zijn eerdere maatregelen, zoals het verplicht aflossen van hypotheken
en de inkomensafhankelijke huurverhoging, spreekt deze herziening minder tot de
verbeelding van de gemiddelde Nederlander, erkent Blok.'Dit is niet iets wat
miljoenen Nederlanders direct voelen.'

Toch is het een wet met verstrekkende consequenties voor de toekomst.

'Ja. Corporaties zijn afgelopen decennia dingen gaan doen die niets met
socialewoningbouw te maken hadden. Dat stoomschip in Rotterdam, een
studentencampus in Maastricht en projectontwikkeling in Geertruidenberg zijn de
bekende voorbeelden. Vanaf 1 juli mogen corporaties in principe alleen nog maar
sociale huurwoningen bouwen en beheren. Alleen wanneer de markt het laat afweten
kunnen zij nog winkels, duurdere huur- of koopwoningen bouwen.'

Wat gaan huurders van deze wet merken?

'Dat zij meer inspraak krijgen in het beleid van hun corporatie. Corporaties
zijn niet langer zelfsturende organisaties, maar moeten een woonvisie uitvoeren
die zij met gemeenten en huurders opstellen. Daarin wordt opgenomen hoe het
vermogen van de corporatie moet worden gebruikt. Hoe die afspraken eruit komen
te zien zal per gemeente sterk verschillen. In een krimpgemeente kan dat
betekenen dat er gesloopt moet worden. In de Randstad is het misschien het
verkopen van de relatief grote voorraad luxe socialehuurwoningen, om met de
opbrengst kleinere huizen met een lage huur te bouwen.'

In het verleden vroegen gemeenten corporaties ook vaak om vrijesector-huurhuizen
te bouwen, en koopwoningen en winkels. Dat kan dus niet meer.

'Nee. Voor commerciële projecten moeten gemeenten nu eerst bij marktpartijen
aankloppen. En dat kan ook. Ik heb afgelopen jaar veel met beleggers gesproken
om ze te interesseren voor de Nederlandse huurmarkt. De beruchte beurs in Cannes
heb ik niet bezocht, maar wel een meer sobere in München, waar geen champagne en
helikopters bij kwamen kijken. Inmiddels heeft een aantal grote investeerders al
geld gestoken in de bouw van nieuwe huurwoningen met een huur tussen de 700 en
1.000 euro. Ik moedig gemeenten aan om ook zelf actief zulke partijen te
benaderen.'

Blok wil nog een wetsvoorstel indienen dat tijdelijke verhuur mogelijk maakt, en
een wijziging in de bouwwetgeving. Maar dan zijn alle punten op het lijstje van
projectminister voor Wonen wel zo'n beetje afgevinkt. Over zijn eerste grote
hervorming, het verplicht aflossen van hypotheken, is bijna geen kritiek meer te
horen. De prijzen stijgen weer en iedereen lijkt het inmiddels een logische en
verstandige hervorming te vinden. Hoe anders is dat met de inkomensafhankelijke
huurverhoging en de verhuurdersheffing. Daardoor wordt wonen veel te duur en
kunnen corporaties niet bijbouwen, is de kritiek.

Wat gaat u daar nog aan doen?

'Uit recente cijfers van het Economisch Instituut voor de Bouw blijkt ook dat er
helemaal niet veel sociale huurwoningen bij hoeven te komen om dat punt aan te
pakken. Ik denk dat de doorstroming uiteindelijk vooral gediend is met de bouw
van meer middeldure huurwoningen en de aanpak van scheefwonen.

'Uit de inkomensgegevens van huurders blijkt dat 700 duizend huishoudens in
sociale huurwoningen zoveel verdienen dat ze niet meer zouden worden toegelaten
tot die woning. Gelukkig blijkt uit recente cijfers dat die groep afgelopen jaar
kleiner is geworden. Het gaat dus de goede kant op.'

Dat kan ook betekenen dat huurders armer zijn geworden.

'We moeten die cijfers beter onderzoeken. Maar ik vind het in elk geval goed dat
de groep scheefhuurders niet is gegroeid. Dan zou ik me echt zorgen gaan maken.'


Corporatiekoepel Aedes en huurdersvereniging Woonbond maken zich intussen grote
zorgen over de betaalbaarheid van sociale huurwoningen. Ze kwamen twee weken
geleden zelfs met een gezamenlijk alternatief plan voor de inkomensafhankelijke
huurverhoging. Een 'huursombenadering' waarbij scheefwonen niet langer wordt
aangepakt op basis van het inkomen van de huurder, maar op basis van de
kwaliteit van de woning. Betaalt hij relatief weinig voor zijn woning, dan gaat
de huur omhoog.

Wat vindt u van dat voorstel?

'In het Woonakkoord is al afgesproken dat er een vorm van huursombenadering
komt, dus ik kom voor de zomer zelf met een voorstel. Maar ik weet nog niet
zeker of dat hetzelfde zal zijn als het voorstel van Aedes en de Woonbond. Ik
laat de consequenties eerst goed doorrekenen voordat ik mijn reactie geef.
Wanneer de mensen met lage huren en lage inkomens een flinke huurverhoging
krijgen, tikt dat bijvoorbeeld weer hard aan voor de huurtoeslag. Een nadeel is
ook dat we binnen dit voorstel de doorstroming niet meer op basis van het
inkomen kunnen bevorderen.'

De woningmarkt is wel ongelijker geworden. Huurders kunnen tot in lengte van
dagen jaarlijks een huurverhoging voor hun kiezen krijgen, terwijl kopers na
dertig jaar hun hypotheek hebben afbetaald.

'Natuurlijk heb je er profijt van als je op je oude dag een koopwoning bezit
waar je geen hypotheek voor hoeft te betalen. Maar dat is geen nieuw voordeel.
Er zijn op dit moment heel veel oudere huizenbezitters die in die situatie
zitten. Intussen blijft de sociale huur heel goed beschermd. De mensen die dat
nodig hebben, krijgen een huurtoeslag. Huurders hebben het voordeel dat ze geen
risico lopen dat hun huis minder waard wordt.

'Het blijft natuurlijk werk in uitvoering, maar de woningmarkt staat er echt
veel beter voor dan drie jaar geleden.'

Gelukkig wonen steeds minder mensen in een woning met een te lage huur




VIEW ORIGINAL PAGE:

GRAPHIC: Minister Stef Blok: 'Ik denk dat de doorstroming uiteindelijk vooral
gediend is met de bouw van meer middeldure huurwoningen en de aanpak van
scheefwonen.'
Foto Freek van den Bergh

LANGUAGE: DUTCH; NEDERLANDS"
164107645,2015-06-17T00:00:00,Belastingplan: lasten 10 miljard hoger én lager,4,De Volkskrant,,VAN ONZE VERSLAGGEVERS ROBERT GIEBELS EN GIJS HERDERSCHEÊ,,Ten Eerste; Blz. 6,,541,,"Het kabinet overweegt de btw met 5 miljard euro te verhogen en met datzelfde
bedrag de inkomstenbelasting te verlagen. Verder betaalt het Rijk 5 miljard euro
minder aan gemeenten, die dat met eigen belastingen mogen compenseren.

De vrijkomende 5 miljard euro uit het gemeentefonds wordt gebruikt om de
zogenoemde heffingskorting te verhogen. Daardoor gaat iedereen over een kleiner
bedrag belasting betalen.

Het kabinet heeft dit zelfbedachte 'drie-keer-vijfprincipe' als een van de
opties uitgewerkt in het voorstel om het belastingstelsel te herzien. Alles
bijeen genomen gaan de lasten van burgers in het door het kabinet gesuggereerde
scenario tegelijk 10 miljard omlaag en 10 miljard omhoog. Maar omdat in de
praktijk bepaalde groepen belastingbetalers er door veranderingen in het stelsel
relatief op achteruitgaan is 'smeerolie' nodig. Dat is geld om die achteruitgang
te compenseren. Het kabinet denkt hiervoor 5 miljard euro nodig te hebben.

Door de voor de komende jaren verwachte economische groei is die financiële
ruimte er nu, denkt het kabinet. Het biedt de mogelijkheid om het stelsel
simpeler te maken door het afschaffen van aftrekposten en toeslagen.
Tegelijkertijd hoopt het kabinet de werkgelegenheid aan te jagen met de
verlaging van de inkomstenbelasting, waardoor werknemers goedkoper worden.

Vanavond legt staatssecretaris Wiebes het gehele plan voor aan leiders van de
oppositie en de coalitiepartijen VVD en PvdA. Wiebes heeft daarvoor de leiders
van de oppositiefracties van SP, CDA, D66, ChristenUnie, GroenLinks, SGP en
50Plus uitgenodigd. Alleen SP-leider Roemer legt die uitnodiging naast zich
neer. De anderen willen dat Wiebes zijn voorstellen openbaar maakt en grijpen
het overleg van woensdag aan om de staatssecretaris dat te vertellen.

Wiebes legt de politieke leiders keuzes voor op het gebied van
inkomstenbelasting, gemeentelijke belasting, de belasting op consumptie, het
toeslagenstelsel en aftrekposten. De '3 keer 5-keuzes' behelzen dat de eerste en
tweede belastingschijf worden verlengd. Dat wil zeggen dat de inkomensgrens
waarbij een volgend belastingtarief geldt, wordt verhoogd. Dat betekent een
belastingverlaging.

Het kabinet wil de inkomsten uit de omzetbelasting, de btw, met 5 miljard euro
verhogen. Dat doet het kabinet naar verluidt door het lage btw-tarief van 6
procent te verhogen en tegelijk een veel groter aantal producten aan te wijzen
waarvoor het hoge btw-tarief van 21 procent geldt.

Gemeenten krijgen van het Rijk 5 miljard minder per jaar en daarbij de opdracht
om met eigen belastingen het geld dat ze tekortkomen, op te halen bij hun
inwoners. De 5 miljard die het Rijk daarmee minder uitgeeft, wordt gebruikt om
minder inkomstenbelasting te innen. Voor de burger betekent dit in theorie
niets: hij betaalt evenveel minder belasting aan het Rijk als dat hij meer aan
zijn gemeente betaalt.

Een vergelijkbaar mechanisme geldt voor de gelijktijdige verlaging van de
inkomstenbelasting door de schijven te verlengen en de verhoging van de btw. Ook
daar gaan alle belastingbetalers samen er 5 miljard op vooruit aan
inkomstenbelasting en 5 miljard op achteruit, maar dan door hogere btw.

Kabinet werkt zelfbedacht 'drie-keer-vijfprincipe' uit als optie




VIEW ORIGINAL PAGE:

LANGUAGE: DUTCH; NEDERLANDS"
164107646,2015-06-16T00:00:00,Geachte redactie,4,De Volkskrant,,,,Opinie en Debat; Blz. 22,,737,,"Hoezee, drs. P

Ziet hoe met de laatste regel van zijn tekst uit Knolraap en lof, schorseneren
en prei onderaan zijn necrologie ('En zet U dit er dan ook nog maar bij') de
geest van drs. P de kolommen nog niet heeft verlaten want paginabreed zingt
pagina 23: 'Humus met boerenkool, kosjer en halal'. Hoezee, drs. P was nog niet
naar de ratsmodee.

Frans van Lier, Amsterdam

Word horoscoopvoorspeller

Een WW'er boven de 50 jaar kan een aanvraag doen voor een scholingsvoucher van
1.000 euro. Hiermee betaalt het UWV mee aan een geldig certificaat dat vereist
is voor een kansrijke baan in die regio. De markt bepaalt of dat een
gediplomeerde seksmasseur, spirituele coach of horoscoopvoorspeller is. De
aanvraag moet goed onderbouwd zijn. Zie de voorwaarden op www.uwv.nl

Ietje de Bilde, werkcoach bij UWV Den Bosch

Hoezo stokpaardje?

In een interview (Economie, 10 juni) zei ik dat hoge schulden aan huishoudens
een grote kwetsbaarheid van de fragiele post-bubble-economie betekenen - en
daarbij moet je niet slechts Spanje of Ierland noemen, zoals Rabo-economen
Boonstra en Legierse in een reactie (O&D, 15 juni).

Ze verwijten mij onzorgvuldigheid en slordigheid, maar alle cijfers die zij
daarvoor aandragen zijn consistent met wat ik uiteenzet. Zij doen een poging
mijn argument weg te zetten als 'een redenering die geen enkel economisch
fundament kent', als ik hoge hypotheken improductief noem. Zij spreken van
hypotheken als 'investeringen in de productie van woondiensten'. Interessant.

Nederland heeft grofweg drie keer zoveel hypotheekschuld (ruim 100 procent van
het bbp) als het gemiddelde van dertig rijke landen sinds 1990 (35 procent). In
de logica van de twee hebben we dus drie keer zoveel 'woondiensten' van onze
huizen. O ja? Hoezo is deze extra schuld dan 'productief'? Die dreef vooral
huizenprijzen op: improductief en gevaarlijk voor de stabiliteit.

Ik berijd geen stokpaardje. Ik schrijf sinds 2009 over de schuldproblematiek,
maar kan daarbij intussen de OESO, het IMF en talrijke wetenschappelijke
artikelen aanhalen, waarmee Boonstra als hoogleraar aan de VU uiteraard bekend
is. Niets daarover in zijn repliek. Op mijn website staan ze. De twee lijken ook
te denken dat ik niet weet dat Nederlanders veel sparen via pensioenfondsen en
multinationals. Maar dat is eerder een probleem dan een oplossing: dat geld kan
hoe dan ook niet worden aangewend om huishoudschulden te verlagen.

Dat huizen moeten worden gefinancierd is me duidelijk. Maar dat kan echt ook
zonder astronomische huishoudschulden. Ik verwacht niet dat de grootste
hypotheekverstrekker van Nederland ons uit eigen beweging op de problematiek
wijst. Maar zien Boonstra en Legierse de kwetsbaarheden in onze economie vanwege
onze hoge schuld echt niet? Laten de knapste koppen aan universiteiten en binnen
banken die in kaart brengen, in plaats van die koppen in het zand te steken.

Dirk Bezemer, rijksuniversiteit Groningen

Huilende vrouwen

De reactie van Sarah Meuleman op de uitspraken van Tim Hunt ('Foute grappen', O
& D, 12 juni) bewijst geheel het gelijk van Hunt: ze gaat huilen als zoiets
wordt gezegd. Inderdaad, vrouwen huilen eerder, nou en? Laat die oude heren toch
praten, wij vinden onze weg wel.

Meta Krüger, lector leiderschap in het onderwijs, Academie voor
Schoolleiderschap Penta Nova, Utrecht

Respectloze naaktfotografie

Vier buitenlanders onder wie een landgenoot zijn in Maleisië veroordeeld tot
drie dagen cel en een boete van 1.190 euro: ze hadden zich naakt laten
fotograferen op de heilige berg Kinabalu. Dylan Snel heeft spijt betuigd (Ten
eerste, 15 juni). De meesten onder ons zullen het niet meer dan terecht vinden
dat absoluut gebrek voor een andere cultuur bestraft wordt - licht bestraft
mijns inziens, voor een local had men ongetwijfeld de bamboestok zijn werk laten
doen.

Daarentegen wordt nogal lacherig gedaan over Maleisische bewindslieden die de
naaktfotografie zien als oorzaak van de recente aardbeving in hetzelfde gebied
als waar de berg zich bevindt. Is dit niet net zo respectloos, als het bespotten
van de honderden heiligverklaringen door de katholieke kerk waarvoor het
verrichten van een wonder een vereiste is (het schijnt overigens dat Franciscus
het niet zo nauw neemt met deze voorwaarde)?

Om nog maar te zwijgen van die timmermanszoon die tot in het schier oneindige
broden bleef breken om vijfduizend mensen te voeden.

Cees Verburg, Hanoi, Vietnam




VIEW ORIGINAL PAGE:

LANGUAGE: DUTCH; NEDERLANDS"
164107647,2015-06-16T00:00:00,Een archipel van gevangenissen,4,De Volkskrant,,ROSS DOUTHAT,,Opinie en Debat; Blz. 22,,749,,"Column


Dannemora ligt helemaal in het noorden van de staat New York. Je moet een grote
leegte door om er te komen, en wat je dan aantreft, doet schizofreen aan. Langs
de hoofdstraat zie je links een normaal straatbeeld, met een autodealer, het
postkantoor, een supermarkt met bergen op de achtergrond.



Maar aan de rechterkant wordt blok na blok gevormd door een gevangenismuur:
dreigend, drukkend, overheersend, als een gletsjer die vanuit Canada naderbij
kruipt of iets uit Game of Thrones.

De mensen hier zijn er ongetwijfeld aan gewend. Dit is een 'bedrijfsdorp' en die
muur staat voor geld, banen en veiligheid, maar als je erdoorheen rijdt voelt
het niet als iets waaraan mensen gewend zouden moeten raken; groot, volgepakt,
en toch onzichtbaar voor de meeste Amerikanen.

Sinds vorige zomer in Ferguson de pleuris uitbrak, is er gediscussieerd over de
hervorming van het strafrecht en het politieoptreden. Maar de archipel van
gevangenissen is evengoed deel van het probleem .

Al met al zitten er zo'n 2,2 miljoen Amerikanen in de gevangenis, wat betekent
dat het 'land of the free' het hoogste detentiepercentage van de wereld heeft.
Die gevangenen zijn vaak een karikatuur van onze met de mond beleden afwijzing
van 'wrede en ongebruikelijke' strafoplegging: bendes maken er de dienst uit, er
wordt volop verkracht en de tuchtmaatregelen voldoen aardig aan de definitie van
marteling.

Wanneer Amerikanen het hebben over welk aspect van ons bestaan in de toekomst
als moreel verwerpelijk zal worden beschouwd, loopt de verdeling van meningen
meestal langs de scheidslijn tussen links en rechts. Toch groeit er
overeenstemming dat ons gevangenissysteem tot een duidelijke morele vlek op ons
blazoen is verworden.

Die gelijkgestemdheid heeft vruchten afgeworpen: dankzij een door Republikeinen
en Democraten gesteunde inspanning in meerdere staten is het detentiepercentage
sinds 2007 gedaald. Ook de misdaadcijfers zijn niet gestegen, althans tot nu
toe, wat zowel de trend heeft ondersteund.

De nog onbeantwoorde vraag is tot hoever dit kan gaan. Waar de vreemdheid van
Dannemora pleit voor hervormingen, herinnert de ontsnapping van vorige week ons
aan het dilemma van de hervormers. Niemand zal ervoor duimen dat de twee
ontsnapte moordenaars een veilig heenkomen vinden in Zihuatanejo. Een kwade
genius is tamelijk zeldzaam in gevangenissen, moordenaars zijn dat niet.

Een belangrijke reden waarom de gevangenispopulatie vóór 2007 zo snel steeg, is
dan ook dat steeds meer mensen werden veroordeeld voor moord en daarvoor ook
langere gevangenisstraffen kregen. De gemiddelde lengte van detentie voor moord
is gestegen van zes jaar begin jaren tachtig tot zo'n zeventien jaar nu.

Op een bepaald moment zal de strafrechthervorming voor niet-gewelddadige
delicten een grens bereiken en komen we voor heel andere vragen te staan. Moet
de strafmaat voor verkrachters en vooral moordenaars weer worden
teruggeschroefd? Zijn er alternatieven voor opsluiting mogelijk voor daders van
geweldsmisdrijven zonder dat er een misdaadpiek ontstaat die een politieke
terugslag veroorzaakt? Of kunnen hervormers zich maar beter richten op het
verbeteren van de omstandigheden in gevangenissen en zich erbij neerleggen dat
in het belang van de openbare orde anderhalf miljoen Amerikanen achter de
tralies zitten?

Deze vragen spelen ook bij de hervormingen bij de politie. Er zijn goede redenen
om aan te nemen dat het politiebeleid kan veranderen en de politie meer
verantwoording kan afleggen zonder een terugval naar de misdaadcijfers van begin
jaren negentig. Toch wijzen de dalende arrestatiecijfers en stijgende misdaad in
Baltimore sinds de rellen in die stad ons erop dat echte hervormingen zorgvuldig
en serieus moeten worden doorgevoerd en dat we er een hoge prijs voor betalen
als het misgaat.

Er speelt ook nog een dieper verborgen kwestie. Sinds de jaren negentig zijn de
misdaadcijfers in Amerika gedaald zonder dat de problemen die volgens rechts én
links de oorzaak vormden, zijn opgelost: gebroken gezinnen, slechte scholen,
werkloosheid onder mannen en loonstagnatie.

Misschien is misdaad inmiddels niet meer gekoppeld aan al die andere
indicatoren. Maar misschien komt dat wel juist door het effect van massale
opsluiting. In dat geval zullen hervormingen, hoe moreel noodzakelijk ook, weer
problemen aan het licht brengen die geen politie, rechtbank of gevangenis kan
oplossen.

Ross Douthat is columnist van The New York Times.

Vertaling: Leo Reijnen © NYT




VIEW ORIGINAL PAGE:

GRAPHIC: Ross Douthat

LANGUAGE: DUTCH; NEDERLANDS"
164107648,2015-06-16T00:00:00,Tot hier en niet verder,4,De Volkskrant,,VAN ONZE VERSLAGGEVER JEROEN VISSER,,Ten Eerste,,953,,"Reportage Sluiting grensovergang


Duitsland sluit de grensovergang bij het Overijsselse Kloosterhaar. De Duitse
kant van de weg is te slecht en geld voor reparatie is er niet. Hoe een groene
grensweg een sluiproute vol kuilen werd.

Jan van Goor uit Geerdijk manoeuvreert zijn Mercedes tussen de twee betonnen
rioolpijpen die de grens vormen tussen Nederland en Duitsland. 'Gaat dit over de
sluiting? Doodzonde.'

Hij komt hier regelmatig langs, om auto-onderdelen te halen in het Duitse
Itterbeck. 'Moeten we straks iedere keer dertien kilometer omrijden. Is dat nou
duurzaam?'



Vrijwel iedere passerende automobilist maakt zich er druk om. Het eenzijdige
besluit van de Duitse gemeente Wielen om per 1 juli de grensovergang bij het
Overijsselse Kloosterhaar te sluiten voor gemotoriseerd verkeer. Volgens de
gemeenteraad van Wielen is de weg aan Duitse kant te slecht geworden en is er
geen geld voor de reparaties.

'We leven in een open Europa, je kunt niet zomaar een grens dichtdoen, foetert
mevrouw Companje uit Hardenberg. Ze heeft met haar man een transportbedrijf in
Wielen en gaat er veel last van ondervinden. 'Wij zorgen voor heel wat
werkgelegenheid, en nu dit.'

Ook gemeenteraadslid Hans Botter van de politieke partij OpKoers.nu uit
Hardenberg is boos. Hij vreest dat de sluiting zal leiden tot gevaarlijke drukte
bij de naburige grensovergang in Langeveen. Een collega-raadslid uit Tubbergen
opperde onlangs om dan ook die grens maar te sluiten.

Zo dreigt de kwestie op een ouderwets grensconflict uit te lopen. Een blik op de
kaart laat het probleem zien. Voor het vele verkeer van en naar Duitsland is in
2003 de Duitslandweg aangelegd, van Hardenberg richting Uelsen. Maar voor
verkeer dat uit zuidelijke richting via de N36 of de N343 rijdt is het een stuk
korter via Kloosterhaar. Ook de navigatie stuurt automobilisten hier de grens
over.

Balderhaar, zoals de grensovergang officieel heet, behoort tot de 'groene
grensovergangen', die ooit uitsluitend bedoeld waren voor fietsers en
voetgangers en douanevrij waren. Het autoverkeer op deze groene grenzen zorgt
nogal eens voor protest. Zo steggelen de Gelderse gemeenten Groesbeek en
Kranenburg al jaren met omwonenden en milieuorganisaties over het openen van hun
grensovergang Hettsteeg-Altena voor autoverkeer.

Bij Balderhaar komen de auto'sterecht op de Balderhaarweg, een smalle klinkerweg
waar bestuurders voor tegenliggers moeten uitwijken in de zanderige berm, die
vol diepe kuilen zit.

'Voor al dat verkeer zijn deze wegen niet gemaakt', zegt een van de boeren wier
land aan de weg grenst. Hij wil absoluut niet met zijn naam in de krant, want
dat geeft gedoe. Maar zijn versie van het verhaal vertellen, dolgraag.

De boer en de andere omwonenden repareerden de berm tot nu toe altijd zelf, door
regelmatig de kuilen met grind op te vullen. Dat ging steeds een maand of drie
goed, totdat de stoet forensen, transportbusjes en tanktoeristen de weg weer
kapot had gereden. 'Het gaat zo niet langer. Niemand laat zijn kinderen hier
alleen fietsen.'

Het hoofdpijndossier kwam dit najaar op het bord van burgemeester Gerhard Plöns
van Wielen. Zijn varkensboerderij - het burgemeesterschap is hier een ereambt -
ligt vijf kilometer verderop. In korte broek en op sandalen ontvangt hij het
bezoek uit Nederland.

Nee, het is niet van deze tijd een grens te sluiten, erkent hij. Maar hij
begrijpt ook de bezwaren van families. 'Er zijn er bij die bij Kloosterhaar de
grens overgaan om na Wielen Nederland weer binnen te rijden. Alleen om jullie
verkeersdrempels te omzeilen.'

Plöns houdt vol dat er geen cent in kas is voor het wegenonderhoud. 'Om de weg
echt te verbeteren moeten aan weerszijden grasklinkers worden aangelegd. Dat
kost 45 duizend euro en dat hebben we simpelweg niet.'

Wielen is groot geworden door een kippenslachterij, vertelt hij. Het bedrijf
zorgde voor banen en welvaart. Bouwde zelfs een buitenzwembad in het zeshonderd
inwoners tellende dorp. In 2004 ging de slachterij failliet, tweehonderd mensen
kwamen zonder werk te zitten. De inkomsten uit gemeentelijke belastingen
kelderden. 'Het zwembad staat al jaren leeg, pas nu hebben we genoeg geld voor
de sloop.'

Een delegatie uit Wielen toog drie keer naar Hardenberg, voor een gesprek met
verkeerswethouder Jannes Janssen. Die wilde eerst harde cijfers. Op een koude
decemberdag turfde een gemeenteambtenaar tussen 08.00 en 18.00 uur zeshonderd
auto's, elke minuut een. Het punt was gemaakt.

Burgemeester Plöns vroeg extra middelen bij de overkoepelende gemeente Uelsen,
de provincie Grafschaft Bentheim en het Nederlands-Duitse samenwerkingsverband
Euregio. Overal kreeg hij te horen dat er geen geld was. 'We staan met onze rug
tegen de muur.'

Gemeenteraadslid Botter laat het er niet bij zitten. Met steun van de voltallige
gemeenteraad dwong hij vorige week af dat het college 'een ultieme lobbypoging'
onderneemt om de grens open te houden. Wethouder Janssen benadrukte dat 'de
sleutel bij de Duitsers ligt'. 'Want het gaat te ver als wij voor Duitse wegen
betalen.'

Is de sluiting dan onomkeerbaar? Burgemeester Plöns van Wielen houdt een slag om
de arm. Het is denkbaar dat 'private partijen' een oplossing bieden, zegt hij.
Maar daarover wil hij eerst de gemeenteraad informeren.

De onderhoudsploeg van de gemeente Hardenberg heeft er wel vertrouwen in. Met
witte verf markeren twee mannen op enkele meters van de grens de hier geldende
zestig kilometerzone op het asfalt. Het bord verderop, waarop de sluiting van de
grensovergang wordt aangekondigd, negeren ze.

Geld voor reparatie hebben we simpelweg niet (Gerhard Plöns burgemeester van
Wielen)

45 (duizend euro kost reparatie van de weg aan de Duitse kant van de grens)




VIEW ORIGINAL PAGE: ,

GRAPHIC: De grensovergang Balderhaar, bij Kloosterhaar, gaat per 1 juli dicht:
een eenzijdige beslissing van de Duitse gemeente Wielen.
Foto Marcel van den Bergh
Gerhard Plöns burgemeester van Wielen

LANGUAGE: DUTCH; NEDERLANDS"
164107649,2015-06-16T00:00:00,Majeure kwaliteitsslag op Zuid,4,De Volkskrant,,VAN ONZE VERSLAGGEVER BART DIRKS,,Ten Eerste; Blz. 9,,1070,,"Reportage Impuls voor probleemwijken Rotterdam


Wat te doen met verpauperde wijken? In Rotterdam Zuid probeert de gemeente
duizenden particuliere eigenaren te helpen met het opknappen van hun woningen.
Lukt dat?

In de De Quackstraat in de Rotterdamse wijk Oud-Charlois staat een huizenblok
van vier verdiepingen met een stuk of zeventig woningen. De granito plavuizen in
de portieken zien er pico bello uit, het verrotte houtwerk is vervangen, de
kozijnen zijn fris geschilderd. Waar de stalen binten waren doorgeroest, zijn
nieuwe bakstenen gemetseld.



'Het was wat achenebbisj hier', zegt Mark Harbers, een van de bewoners. 'Als de
gemeente niets had gedaan, was hier niets gebeurd. Het complex is onderverdeeld
in kleine verenigingen van eigenaren, en één eigenaar-verhuurder in mijn vve had
geen zin om te investeren. Gelukkig is het dankzij een beetje druk toch
gebeurd.'

Drie kilometer verder, op de hoek van de Dahliastraat en de Jasmijnstraat, is
het verpauperde Dahliablok aan alle kanten verzakt. Koffiehuis Oslo is nog open,
maar de leegstaande woningen zijn 'dichtgeplankt'. Renovatie biedt geen soelaas
meer, maar sloop laat ook nog op zich wachten. Het Dahliablok, deels particulier
bezit en deels van corporatie Vestia, is een rotte kies in een verder
aantrekkelijke nieuwbouwbuurtje in de wijk Bloemhof.

Rotterdam Zuid telt 95.000 woningen. Ze zijn over het algemeen klein, de
WOZ-waarde van de koophuizen is laag. Een deel is vooroorlogs, gebouwd voor de
groeiende stroom havenarbeiders. De naoorlogse woonblokken zijn in de
wederopbouw in hoog tempo opgeleverd. Bouwmaterialen waren destijds schaars en
dat is te zien aan de kwaliteit.

Van de 'woningvoorraad' op Zuid moeten de komende twintig jaar 35.000 woningen
worden verbeterd of vervangen: 12.000 huurwoningen van corporaties en 23.000
particuliere woningen. Van die koopwoningen zijn er 13.000 toe aan beter beheer
en onderhoud. Voor de resterende 10.000 adressen is 'transformatie' nodig,
verbloemend taalgebruik voor grondige renovatie of sloop. Dat is voor de
bewoners veel ingewikkelder, moeilijker en soms traumatisch.

'Het is een majeure kwaliteitsslag', zegt wethouder Ronald Schneider (Leefbaar
Rotterdam), verantwoordelijk voor stedelijke ontwikkeling. 'We eten de olifant
daarom in stukjes op.' Sinds 2006 werden al 8.000 koopwoningen aangepakt.
Tussen2015 en 2018 zijn er opnieuw 3.000 aan de beurt. 'Primair ligt de
verantwoordelijkheid bij de eigenaren. Zij zijn aan zet. Wie niet wil meewerken,
pakken we aan.'

Tijdens een fietstochtje door Oud-Charlois, Bloemhof en Tarwewijk vertelt
Schneider wat de gemeente kan doen voor welwillende eigenaren. 'We bieden
intensieve begeleiding, een stimuleringssubsidie en een mogelijkheid om geld te
lenen voor onderhoud.' Eenvoudig is het bepaald niet. 'Makelaars maakten de
kopers geregeld wijs dat het onderhoud van het dak iets voor de bovenbuurman
was.'

Spil in het project 'Steigers op Zuid' is de stichting VVE010, opgezet door de
gemeente en vier woningbouwcorporaties. 'Wij leggen contact met de bewoners',
zegt directeur Frank Peters van VVE010. 'Het is de kunst om eigenaren binnen een
vve op één lijn te krijgen, want de woonwensen verschillen. De een heeft meer te
besteden dan de ander, een volgende wil ergens maar kort wonen en heeft geen zin
veel uit te geven aan onderhoud. De verschillende culturele achtergronden en
talen spelen hier ook een rol.'

Na de 'activering' van een vereniging van eigenaren begeleidt VVE010 bij het
opstellen en formeel vaststellen van een onderhoudsplan. Daarna kunnen aannemers
aan de slag.

Greep houden op de naleving van het onderhoudsplan is echter minstens zo
belangrijk, want anders dreigen opnieuw problemen te ontstaan. Van de 3.000
woningen die tot 2018 worden aangepakt, zijn er 1.100 in het verleden opgeknapt
met subsidie. Ze vertonen alweer signalen van achterstallig onderhoud.

Zoals bij een huizenblok in de Dordtselaan. Het echtpaar Smit woont er al 23
jaar naar tevredenheid. Voor het onderhoud waartoe hun vve werd opgedragen,
hebben ze hun hypotheek moeten verhogen.

'Ik heb nog wel een lekkage die ze maar niet kunnen oplossen', zegt mevrouw
Smit. Haar man is kritisch over alle kosten. 'In huis heb ik er niks aan dat de
buitenkant mooi is. We hebben een hypotheek van 110.000 euro, maar voor dat
bedrag raak je het nooit meer kwijt. De waarde van deze huizen stijgt niet, al
stop je er 60.000 euro in.'

Toch denken sommige particuliere beleggers daar anders over. In de
Mijnsherenlaan heeft vastgoedondernemer Pieter Prooij met een compagnon twaalf
portiekwoningen opgekocht. Het complex was eigendom van een particulier die de
huizen verhuurde. Toen de gemeente hem sommeerde achterstallig onderhoud te
plegen, deed hij het in de verkoop.

'We hadden het eerder op de markt aangeboden gekregen, maar we zagen het eerst
niet zitten', zegt Prooij van het Hoge Huys. 'Wat hier qua huurders zat, daar
krijg je tranen van in je ogen. De portiekdeur werd steeds ingetrapt, want in de
berging woonden ook mensen op matrassen.'

Dankzij een subsidie werd de aankoop alsnog rendabel. Prooij moest gedurende de
werkzaamheden elke dag aanwezig zijn. 'Op een adres moest ik via de steigers op
de ramen kloppen om de werklui binnen te laten. Die stonden dan de woonkamer te
schilderen terwijl de huurders in de kamer ernaast lagen te slapen.'

Die lastige bewoner bood hij aan een huurachterstand van vier maanden kwijt te
schelden, op voorwaarde dat hij zou vertrekken. 'Dat heeft hij gedaan.' Weinig
vastgoedbeleggers durven het aan in dit gebied. Maar Prooij is optimistisch. 'Er
is zeker geld te verdienen op Zuid. Een rendement is hier haalbaar.'

Ook bewoner Mark Harbers uit de De Quackstraat is tevreden over zijn buurtje. Nu
de buitenboel van zijn portiekflat is opgeknapt, heeft hij besloten ook de
binnenboel grondig aan te pakken. Er ligt een nieuwe houten vloer, de muren zijn
gestuct.

'Het is een goede wijk, dus ik dacht: investeren maar.'

Zuid vooruit

In Rotterdam Zuid, een gebied met grote achterstanden qua wonen, werk en
onderwijs, wonen 200.000 mensen. Het Nationaal Programma Rotterdam Zuid (NPRZ)
is een project van het Rijk, de gemeente Rotterdam, onderwijs- en
zorginstellingen, corporaties en bedrijven. Het NPRZ wil achterstanden
wegwerken, zodat Rotterdam Zuid het in 2030 net zo goed doet als wijken in
andere grote steden. Het verbeteren van koop- en huurwoningen is een van de
doelen.




VIEW ORIGINAL PAGE:

GRAPHIC: Mijnsherenlaan (Tarwewijk): een belegger heeft twaalf appartementen
gekocht en gerenoveerd.
raymond rutting
Dahliastraat (Bloemhof): Het Dahliablok staat in een nieuwbouwwijk. Het is te
slecht voor renovatie, maar sloop is nog niet mogelijk.
raymond rutting
Dordtselaan (Bloemhof): dit woonblok is enkele jaren geleden aangepakt; nazorg
is nodig om nieuw achterstallig onderhoud te voorkomen.
raymond rutting
De Quackstraat (Oud-Charlois): deze portiekwoningen zijn grondig opgeknapt. Een
geslaagd voorbeeld van projectmatige aanpak van vve's.
raymond rutting

LANGUAGE: DUTCH; NEDERLANDS"
164107650,2015-06-15T00:00:00,Spaanse steden in handen activisten,4,De Volkskrant,,VAN ONZE CORRESPONDENT STEVEN ADOLF,,Ten Eerste; Blz. 11,,1063,,"De regerende conservatieven in Spanje zijn de macht op lokaal niveau kwijt: in
Madrid, Barcelona en elders zijn linkse burgemeesters aangetreden.


Met de benoeming van de nieuwe gemeentebesturen is zaterdag de politieke kaart
van Spanje volledig veranderd. De conservatieve regeringspartij van premier
Rajoy, die na de regionale en gemeenteraadsverkiezingen vorige maand vrijwel
overal zijn absolute meerderheid verloor, moest daarbij voor een belangrijk deel
zijn macht inleveren aan linkse coalities gesteund door de straatprotestpartij
Podemos.



De hoofdsteden Madrid en Barcelona hebben beide sinds zaterdag een vrouwelijke
burgemeester die gesteund wordt door Podemos. Burgemeester Manuela Carmena van
Madrid werd vanaf straat door honderden aanhangers toegejuicht met de
strijdkreet ('Ja, we kunnen') van de partij terwijl ze haar inaugurele reden
hiel in het stadhuis. Zij beloofde de aanpak van de huizenontruimingen, het
scheppen van banen bij de gemeente en maatregelen tegen ondervoeding bij
schoolkinderen. Carmena sprak de hoop uit om ook samen te werken met de
conservatieve oppositie. Maar oppositieleider Esperanza Aguirre noemde de
burgemeester 'radicaal' en hekelde de grote invloed van de Podemos-partij.

In Barcelona beloofde burgemeester Ada Colau een ommezwaai. 'We gaan op zoek
onder de tapijten van het stadhuis', zei Colau, met een verwijzing naar de
aanpak van corruptie en het weinig doorzichtige beleid van de gemeente. Bij de
inhuldigingsceremonie waren actiebewegingen waarin de nieuwe burgemeester een
rol heeft gespeeld prominent aanwezig.

Ook andere toonaangevende steden in Spanje zijn in handen van linkse
coalitiebesturen gekomen, zoals Valencia, Zaragoza, La Coruña en Cádiz, na vaak
decennialang bestuurd te zijn geweest door de conservatieve partij. Veel van de
besturen hebben daarbij actiepunten van Podemos op de agenda gezet, zoals het
stopzetten van ontruimingen van mensen die hun hypotheek niet meer kunnen
betalen, het terugdraaien van privatiseringen van publieke diensten en hulp aan
gezinnen die door de crisis niet langer kunnen rondkomen.

Voor de conservatieve Partido Popular, die stevig verloor bij de verkiezingen
maar vaak nog wel met een klein verschil de meeste stemmen behaalde, geldt het
verlies van de toonaangevende steden als een indicatie voor de landelijke
verkiezingen eind dit jaar. Het aantreden van Colau in Barcelona is ook een
zware slag voor de Catalaanse afscheidingsbeweging. Colau heeft al laten weten
dat ze daarvan geen lid wordt.


Kraakster nu politiechef Barcelona

Ada Colau (41), aanvoerster van het lokale 'burgerplatform' Barcelona en Comú,
kan met recht het gezicht worden genoemd van het straatprotest tegen het
bezuinigingsbeleid van de conservatieve regering van premier Rajoy. Colau kreeg
landelijke bekendheid als oprichtster van het 'platform van
hypotheekslachtoffers' dat het opnam voor de honderdduizenden gedupeerde
huiseigenaren in Spanje die hun hypotheek niet meer kunnen betalen. Met
protestblokkades tegen de politie, acties op de stoep bij banken en juridische
steun helpen de platforms ontruimingen te voorkomen. Colaus achtergrond in de
Barcelonese krakersscene, de antiglobalisering en later in de beweging 15-M -
het Spaanse origineel van Occupy - maakte van deze voormalige actrice in
televisieseries een fulltime activiste. Als burgemeester gaat ze nu over
dezelfde politie die haar ooit als actievoerster arresteerde bij een
protestblokkade voor een bank. Het programma van Colau heeft veel gemeen met dat
van haar Madrileense collega. Er moeten onderhandelingen komen met de grote
banken en investeringsfondsen om het probleem met de hypotheken op te lossen en
leegstand om te zetten in sociale verhuur. De gemeente moet zelf meer huizen van
de banken kopen. Colau wil de privatisering van de gemeentelijke diensten
terugdraaien. Er komt een noodplan dat snel duizenden banen moet creëren, vooral
in het huizenherstel en buurtwinkels. Colau wil een rem zetten op de
ongelimiteerde groei van hotels en toerisme in de stad. De gemeente gaat meer
investeren in het openbaar vervoer. Het mes wordt gezet in de privileges en
inkomens van de gemeentebestuurders: de officiële auto's met chauffeur
verdwijnen, net als de riante onkostenvergoedingen. Colau gaat 2.200 euro per
maand verdienen, een kwart van het salaris van haar nationalistische voorganger.
En de speciale oproerpolitie van Barcelona wordt ingekrompen ten faveure van
meer buurtagenten.

Rode rechter leidt Madrid

Manuela Carmena (71) wist met haar winnende lokale coalitie Ahora Madrid op
verrassende manier te winnen, vooral omdat ze ondanks haar lange loopbaan geen
bekend gezicht is. Deze juriste en voormalig rechter was al in 1965 onder
dictator Franco actief in de toen nog ondergrondse communistische partij. Het
sterk opkomende Podemos is een van de bewegingen die Ahora Madrid steunen, maar
Carmena heeft duidelijk gemaakt dat ze geen verlengstuk van deze partij wil
zijn. In presentatie en aanpak is de burgemeester in elk geval in alles
tegenhanger van haar conservatieve voorganger Ana Botella, de steile en onhandig
communicerende echtgenote van de voormalige premier Aznar. Geen hoge hakken en
nette mantelpakjes, maar platte instappers en broekpakken van Zara. De nieuwe
burgemeester verplaatst zich per metro naar haar werk. Als gepensioneerd rechter
is ze uitbaatster van een winkeltje in kinderkleren - gemaakt door gevangenen
die hun straf uitzitten - in de hippe wijk Malasaña. Carmena wil een 'decente en
dynamische stad'. Verder wil ze snel stoppen met de huisuitzettingen van mensen
die hun hypotheek niet meer kunnen betalen, geen privatisering meer van
gemeentelijke diensten, licht en elektriciteit voor gezinnen die hun rekening
niet meer kunnen betalen, gegarandeerde medische hulp voor immigranten zonder
papieren, banen voor langdurig werklozen en jongeren, meer sociale huurwoningen
door de inzet van de leegstaande gebouwen in de handen van de banken, meer
controle en heronderhandeling van de gemeentelijke schulden en uitgaven aan
contracten met bedrijven, gegarandeerde maaltijden voor kinderen ook buiten de
schooldagen en een drastische aanpak van de schrikbarende luchtvervuiling in
Madrid. Grootste uitdaging voor Carmena lijkt dat ze voor het uitvoeren van dit
programma veel geld moet uitgeven en niet echt duidelijk is waar dit vandaan
moet komen.




VIEW ORIGINAL PAGE:

GRAPHIC: De inhuldiging met ambtsketen en staf van Carmena in Madrid.
AFP
De inhuldiging met staf van Colau in Barcelona.
Matthias Oesterle / Demotix

LANGUAGE: DUTCH; NEDERLANDS"
164107651,2015-06-15T00:00:00,55 jaar hard gewerkt en nu geen brood in huis,4,De Volkskrant,,VAN ONZE CORRESPONDENTE SARAH VENEMA,,Ten Eerste,,961,,"Griekenland Overleg muurvast Reportage Grieks pensioen


Griekenland weigert in de pensioenen te snijden: die zouden nog het enige
sociale vangnet zijn. Staat de gepensioneerden echt het water aan de lippen?

De wanden van de kleine woonkeuken van Giorgios en Marika Paschalidou zijn
nauwelijks zichtbaar tussen de uitvergrote foto's van hun kinderen. 'We woonden
eerst veel groter', legt Marika (72) uit. 'Maar we konden de huur niet meer
betalen.'



Het Griekse echtpaar is al drie keer verhuisd in hun woonplaats Rafina. De
badplaats was de pensioendroom van veel Griekse stedelingen. De azuurblauwe zee
ligt er op loopafstand en Athene op nog geen uur rijden. De meesten huizen staan
strak in de pastelkleurige verf. Ze waren net af toen de economische crisis
uitbrak en de pensioenen werden aangepakt. Nu voelt de benedenwoning waarin ze
zijn beland als een gevangenis. 'Wij hebben niet eens geld om onze oudste
dochter in Athene te bezoeken', zegt Giorgos Paschalidou (75).

Het pensioen van de voormalig bouwplaatsopzichter is gehalveerd naar 713 euro
per maand. Ook de vergoeding voor medicijnen - een paar jaar geleden kreeg
Giorgos kanker - is verdwenen. Die kosten lopen al gauw op tot 150 euro per
maand, vertelt hij met schorre stem.

Als hun schoonzoon in een knalgele zwembroek de woonkeuken binnenloopt, geeft
Marika hem een citroen. 'Toen onze dochter haar baan verloor, probeerden we
eerst nog financieel bij te springen', zegt ze. 'Met twee schoolgaande kinderen
lukt het hun nauwelijks rond te komen van een maandsalaris van 1.000 euro. Maar
tegenwoordig kunnen we ze niks meer geven. Ons spaargeld is op en van het
pensioen moeten we iedere cent omkeren om rond te komen.' Haar man verzucht: 'Ik
heb zelfs mijn trots moeten wegdoen, mijn vintage Landrover.'

Om een faillissement te voorkomen heeft Griekenland snel geld nodig. Een van de
redenen waarom er nog altijd geen akkoord met de geldschieters is, is de onwil
van premier Alexis Tsipras om in de pensioenen te snijden. Na vijf jaar recessie
zijn de pensioenen volgens de regering het enige 'sociale vangnet' dat de
samenleving bij elkaar houdt.

'We grappen dat iedereen zijn ouders weer in huis wil nemen, omdat pensioenen de
enige bron van inkomsten zijn in Griekenland', zegt Giorgos Paschalidou. Hij is
zelf in 2009 gestopt met werken, toen door de crisis de bouw kwam stil te
liggen. Was dat niet gebeurd, dan werkte hij nu nog. 'Ik had altijd gedacht op
late leeftijd nog wat te kunnen werken om bij te verdienen', zegt de zeventiger.
'In plaats daarvan hebben we alles moeten inleveren.'

Juist vanwege de hoge werkloosheid (27 procent) zijn veel Grieken vroegtijdig
het pensioensysteem in gedreven, wat de regering op kosten heeft gejaagd. De
vorige regering sneed al flink in de uitgaven, maar nog altijd is het Griekse
pensioenstelsel met meer dan 16 procent van het bbp het duurste van Europa.

Dat komt niet alleen doordat de Griekse economie met een kwart is gekrompen,
zegt hoogleraar economie Platon Tinios van de universiteit van Piraeus. 'Ons
pensioenstelsel is duur en erg slecht op zijn taak berekend', zegt hij. 'Een
pensioenstelsel zou armoede op hoge leeftijd moeten voorkomen, maar alleen een
paar gelukkigen hebben een hoog pensioen. De rest krijgt een laag bedrag.
Sommige beroepsgroepen mogen erg vroeg met pensioen, andere pas na 55 jaar
werken. Veel geld gaat daardoor op aan mensen die nog niet oud zijn, terwijl
veel oude mensen een laag pensioen krijgen.'

Volgens de regering ligt 45 procent van de 2,5 miljoen pensioenen onder de
armoedegrens van 665 euro. Dat is twee keer zo veel als voor de crisis.

Juist die gepensioneerden kunnen nu geen cent missen, zegt voormalig loodgieter
Yorgos Kosmas. Hij heeft nog geen recht op zijn pensioen van 500 euro in de
maand, omdat hij een aantal jaren zijn bijdrage aan het pensioenfonds niet heeft
betaald. Maar als vrijwilliger van een solidariteitsnetwerk dat gratis eten
uitdeelt, ziet hij dat veel gepensioneerden zonder die hulp niet zouden
overleven. 'Het zijn juist de mensen die twee of drie banen hadden om rond te
komen', zegt Kosmas. 'Zelf heb ik ook 55 jaar hard gewerkt. En nu niet eens
brood in huis. Moeten wij opdraaien voor de rekeningen van politici die ons
hebben voorgelogen en van buitenlandse ondernemingen die ervan profiteerden? Wat
willen die geldschieters bereiken? We zijn al op de financiële bodem beland,
meer kan er echt niet af.'

Tsipras won de verkiezingen met de belofte op te komen voor de armsten en een
eind te maken aan de bezuinigingen. Aan de pensioenen komen is pijnlijk. Toch
moet hij dat volgens hoogleraar Tinios juist wel doen. 'Als je erover nadenkt is
de redenering van de regering bizar. Je geeft de bejaarden geld met het verzoek
wat zakgeld aan de kinderen te geven. Maar waarom geef je het niet meteen aan de
werkloze kinderen? Juist doordat ons pensioenstelsel zo duur is, is er geen geld
om andere sociale vangnetten te creëren.'

Geen enkele regering heeft het de afgelopen jaren gewaagd het pensioenstelsel te
hervormen. 'Het is ook heel ingewikkeld', zegt de hoogleraar. 'Zodra je probeert
iets aan te passen, gaan alle beroepsgroepen proberen een afzonderlijke deal met
je te sluiten. En het zit hem in de details. Die moeten technisch goed worden
uitgewerkt. Ik denk niet dat er binnen een week een goede hervorming kan worden
uitgewerkt.'

Toch zouden de gepensioneerden, als Tsipras voor ze blijft opkomen, weleens
slechter af kunnen zijn, waarschuwt Tinios. 'Als Griekenland de euro verlaat,
zijn het de pensioenen die het hardst worden geraakt door de inflatie. De
gepensioneerden zijn dan de grootste slachtoffers.'

Een paar mensen boffen met een hoog pensioen, de rest krijgt een laag bedrag
(Platon Tinios hoogleraar economie)




VIEW ORIGINAL PAGE: ,

GRAPHIC: Gepensioneerden demonstreren begin april in Athene voor een verhoging
van de pensioenen.
Foto Orestis Panagiotou / EPA

LANGUAGE: DUTCH; NEDERLANDS"
164107652,2015-06-13T00:00:00,Waarheid,4,De Volkskrant,,PETER MIDDENDORP,,Vonk; Blz. 2,,555,,"Column -- Peter Middendorp


Zodra ik genoeg leeservaring heb opgedaan om er iets van te kunnen begrijpen,
zal ik het werk van Rüdiger Safranski grondig lezen. Voorlopig stel ik me
tevreden met hier en daar een interview, zoals in de Volkskrant van zaterdag, of
kijk alvast naar zijn boektitels. Eentje spreekt me aan: Wieviel Wahrheit
braucht der Mensch?



De titel deed denken aan de 'dikke-ik'-toespraak van Rutte. Daarin pleitte hij
voor normen en waarden, een warme gemeenschap waarin we bepaalde individuen,
bijvoorbeeld werklozen, samen met elkaar uitsluiten van solidariteit. Ze noemen
Rutte een man zonder eigenschappen, maar soms denk ik dat hij een man van alle
eigenschappen is, ook de eigenschappen die niet zo goed bij elkaar passen.

Op de toespraak volgde een debat dat al snel de vorm aannam van een gevecht over
welk individu het eerst over gemeenschapszin was begonnen, en dus het recht had
op het bijbehorende, persoonlijke voordeel. Samsom had dikke-ik eerder genoemd.
Een wetenschapper nog eerder. Buma wist dat hij als CDA'er 'issue-owner' was -
hoeveel anderen ook over gemeenschapszin spraken, hij zou het meeste profiteren.


Intussen draaide Balkenende zich om in zijn graf. De aartsvader van de
gemeenschapszin spreekt niet meer over de wereld. Wel speculeerde hij laatst
over het moment waarop wij weer van hem zullen houden. 'Nu is het nog te vroeg,'
schatte hij, en ook ik denk dat we nog even moeten wachten tot de gevolgen van
de Irakoorlog zijn uitgewoed en weggezakt, alle sjiieten tegen alle soennieten
uitgevochten zijn.

Onbewust zijn politici het contact met de werkelijkheid kwijtgeraakt, met
oprechtheid is het minder per ongeluk gegaan. Telkens als Van der Staaij (SGP)
zich op tv tegen een sekssite voor gehuwden keerde, werd die site bekender en
groter, met alle, door Van der Staaij zo gevreesde gevolgen voor gezinnen van
dien. Dat wist hij ook wel, maar wat slecht was voor de wereld was goed voor
hem, en wat is dan belangrijker?

We wisten al dat politiek marketing is - met de permanente campagne komt
permanente onwaarachtigheid. Het maakt het werk van journalisten niet
gemakkelijker - het is lastig koren scheiden als alleen kaf geleverd wordt. Toch
bleef het gek dat het dikke-ik-debat zonder ironie als een wedstrijd werd
verslagen, die Buma overigens had gewonnen - de enige die levend van het
slagveld van de solidariteit was gestapt.

Als journalisten media-naïef zijn - hoe kun je nieuws dan nog geloven? Om
dichter bij de waarheid te komen, draai ik nieuws om. Als iemand 'anderen' zegt,
bedoelt hij 'ik'. Shell rapporteert niet over klimaatverandering omdat ze de
wereld viezer maken, maar omdat een vieze wereld de winsten bedreigt. Het nieuws
is een bokshandschoen - je denkt dat die het hoofd van de tegenstander
beschermt, maar doet dat alleen met de hand van de drager.

Een tijd geleden gingen stemmen op om kinderen mediawijs te maken. Een goed
idee. Een paar zinnen volstaan: 'Draai om.' 'Keer om.' 'Geloof niet wat in de
kranten staat.' Zodat kinderen straks, als iemand tegen ze zegt: 'Je moet je
niets aantrekken van wat anderen zeggen', oprecht ongeïnteresseerd opkijken:
'Dat bepaal ik zelf wel.'

PETER MIDDENDORP oP TWITTER:
@Petermiddendorp

Telkens als hij zich tegen een sekssite voor gehuwden keerde, werd die site
bekender en groter




VIEW ORIGINAL PAGE:

LANGUAGE: DUTCH; NEDERLANDS"
164107653,2015-06-13T00:00:00,Kwestie van opstelling,4,De Volkskrant,,DOOR TOM KRELING EN HUIB MODDERKOLK,,Vonk,,3575,,"Het plan-Cruijff -- De zakelijke belangen van een club-icoon


Ruim baan voor de jeugd, voetballers in de leiding en Ajax weer aan de top:
Johan Cruijff zou een revolutie ontketenen. Maar niet alleen uit clubliefde. Hoe
Ajax als uithangbord diende voor Cruijffs bedrijf.

Johan Cruijff heeft zijn zin. Na jaren lobbyen, praten en dreigen heeft zijn
vriend Tscheu La Ling een functie bij Ajax. Deze week werd bekend dat de
oud-voetballer, handelaar in vitaminesupplementen en eigenaar van het Slowaakse
AS Trencin speciaal adviseur wordt van de raad van commissarissen van de club.



Ling en Cruijff zijn maten. En ze zorgen goed voor elkaar. Cruijff heeft Ling
eindelijk een ingang bij Ajax gegeven, op zijn beurt zal Ling loyaal zijn aan
Cruijff en diens belangen. Ling over zijn nieuwe rol: 'Het plan-Cruijff is
leidend.'

Het plan-Cruijff. Pure clubliefde, zei de naamgever er altijd over. 'Het belang
van de club gaat boven alles.' Hij had zich geërgerd aan al die mannen in pak en
met een das die zich met de voetbalclub waren gaan bemoeien. Oud-voetballers
moesten het in alle geledingen weer voor het zeggen krijgen. Cruijff in 2011:
'Als het goed is, komt Ajax nu eindelijk in handen van voetballers.' Het is
bijna vijf jaar geleden dat het clubicoon zich bij Ajax meldde voor zijn
omwenteling.

De Volkskrant sprak de afgelopen maanden met vijftien personen in en rond Ajax
en bekeek interne documenten. Daaruit blijkt dat het niet alleen om clubbelang
draaide, maar ook om de zakelijke belangen van Johan Cruijff. Sinds dit voorjaar
volgen 32 medewerkers van de club verplicht een opleiding aan het Cruyff
Institute, een bedrijf van Cruijff. Cruijff gebruikt Ajax als uithangbord om
zijn ideeën te verkopen aan andere voetbalclubs, ook als dat de belangen van
Ajax schaadt. Zijn bedrijven laten vanaf 2012 een hogere omzet zien. Intussen
zijn de afgelopen jaren diverse oud-voetballers uit de jeugdopleiding
vertrokken. Zij zijn vervangen door performance coaches, veelal afkomstig uit
andere sporten. Tegenstanders van het plan-Cruijff moesten vertrekken. In hun
plaats schoof Cruijff mensen naar voren die zijn zakelijke belangen
ondersteunen.

Lings benoeming is illustratief. Door het aflopende contract van algemeen
directeur Michael Kinsbergen kwam diens positie bij Ajax vacant. De raad van
commissarissen voerde een aantal weken geleden een gesprek met oud-senator Roger
van Boxtel (D66). Unaniem steunden ze zijn voordracht. Maar Cruijff wilde Van
Boxtel niet, vertellen betrokkenen. Via De Telegraaf werd die afgeserveerd. De
krant: 'Wat hem (Van Boxtel, red.) vooral wordt aangerekend, is dat hij helemaal
geen voorstander van de visie van Cruijff was.'

Zo werd de weg geplaveid voor Ling. Samen met twee commissarissen vult die het
gat op dat door het vertrek van de algemeen directeur is ontstaan. Ling over
zijn rol: 'Het gaat alleen om het voetbal.'

Ling probeert al jaren voet aan de grond te krijgen in Nederland. Hij had een
samenwerkingsverband met amateurclub Tonegido (2008), eerste-divisionist AGOVV
(2012) en later met Ajax (eind 2012). De reden: hij heeft een club nodig om
spelers van Trencin te stallen. Het is een goed verdienmodel voor de Slowaakse
club. Trencin is niet gehouden aan de strenge regels die in Nederland gelden
voor niet-EU-spelers. In Nederland moeten die spelers minimaal een salaris
krijgen dat het gemiddelde bruto jaarinkomen in de Eredivisie overtreft.

Ling kan goedkoop Zuid-Amerikaanse en Afrikaanse talenten naar Slowakije halen.
Blijken die goed te kunnen voetballen, dan kunnen ze voor een aardig bedrag
doorverkocht worden en gelden ze niet meer als niet-EU-spelers. Als eigenaar van
de club heeft Ling daar profijt van. Vorig jaar zomer rekende hij dit voor in De
Telegraaf. 'De afgelopen zes jaar is 200.000 euro aan opleidingskosten
uitgegeven en was er 6,5 miljoen euro aan transferinkomsten.'

Maar de samenwerking met Ajax wilde niet vlotten. Directeur voetbalzaken Marc
Overmars nam nauwelijks Trencinspelers over, terwijl Ajax Trencin wel voor de
samenwerking betaalde. Een talentvolle Nigeriaanse aanvaller liet hij lopen,
waarna Ling hem verkocht aan het Belgische AA Gent. Dit tot ergernis van hoofd
jeugdopleiding Wim Jonk, Ling en Cruijff. Dankzij de inspanningen van Cruijff
heeft Ling nu opnieuw een voet tussen de deur bij Ajax.

de belangen

Bij Ajax zijn ze gewend dat Johan Cruijff nu en dan komt aanwaaien om zijn
diensten aan te bieden. Zo werd hij begin 2008 al eens adviseur. Hij zou trainer
en technisch directeur Marco van Basten ondersteunen om de club erbovenop te
helpen. Na een paar weken vertrok Cruijff weer. Van Basten en Cruijff lieten
weten dat hun visie op de jeugdopleiding verschilt. Zo wilde Cruijff dat Van
Basten rigoureus mensen zou ontslaan in wie Cruijff het niet zag zitten. Van
Basten weigerde.

Naar nu blijkt ging de ruzie ook over zakelijke belangen van Cruijff. Hij eiste
dat Van Basten trainers van Ajax verplicht op cursus zou sturen bij zijn Cruyff
Institute. Van Basten deed dat niet.

Deze verplichte winkelnering heeft Cruijff in 2015 alsnog voor elkaar gekregen.
Zijn vertrouweling Wim Jonk besluit in februari dat 32 medewerkers van de
jeugdopleiding aan het Cruyff Institute het programma 'Master in Coaching' gaan
volgen. Allemaal volgens de visie van Cruijff, schrijft Ajax. 'Je kan anderen
pas coachen als je jezelf kan coachen.'

Belangrijkste spil in het zakelijke imperium van Cruijff is zijn schoonzoon Todd
Beane. Die is tevens een van de schrijvers van het 'plan-Cruijff', het plan dat
Ajax terug aan de top moet brengen en dat gebaseerd is op eigen jeugd. Beane is
directeur van Cruyff Football, een bedrijfje dat sinds enkele jaren het
plan-Cruijff probeert te verkopen aan andere voetbalclubs. Ook Cruijffs zoon
Jordi werkt voor dat bedrijf en is verhuurd als technisch directeur aan Maccabi
Tel Aviv.

De eerste grote klant die Beane in februari 2011 weet binnen te halen is de
Mexicaanse club Chivas, van de miljardair Jorge Vergara. Cruijff schuift
oud-voetballer John van 't Schip naar voren als trainer. 'Van 't Schip werd
gepresenteerd als de nieuwe Pep Guardiola', vertelt Vergara. 'Maar het werd
niets.' Na negen maanden verbreekt de clubeigenaar het contract.

Hoeveel hij Cruijff heeft moeten betalen voor het afkopen wil de Mexicaanse
miljardair niet zeggen. Maar in de Spaanse jaarrekening over 2012 van het
bedrijf van Cruijff schiet de omzet omhoog. Van rond de 1,2 miljoen euro in de
jaren ervoor naar 6,4 miljoen. Een jaar later daalt hij tot 1,55 miljoen euro.
Van 't Schip is inmiddels namens Cruijff trainer bij een andere club die Beane
wist binnen te halen: Melbourne Heart in Australië.

In de zomer van 2011 strikt Beane nog een klant, de Zuid-Afrikaanse club
Mamelodi Sundowns, die ook met de visie van Cruijff naar de top wil. Weer
verrast hij Ajax daarmee: dat is namelijk voor 50 procent eigenaar van de
Zuid-Afrikaanse concurrent van Sundowns, Ajax Cape Town. Het clubicoon ziet geen
probleem.

Het is aan Tscheu La Ling om nu de zakelijke belangen van Cruijff bij Ajax
veilig te stellen. Daarvoor is succes met de jeugdopleiding essentieel. Dat
gebruiken Cruijff en Beane als legitimatie voor de verkoop van het plan-Cruijff
in het buitenland. Op de website adverteert het bedrijf met de jeugdopleidingen
van Barcelona en Ajax. Die jeugdacademies 'zijn geworden tot wat ze nu zijn
dankzij zijn unieke visie'. 'Hij beloofde ons dat Chivas tot de beste
jeugdopleidingen van de wereld zou gaan horen', weet Vergara nog.

de werkwijze

Johan Cruijff is al uren aan het praten en zijn luisteraars hebben honger. Het
is zomer in Barcelona, 12 augustus 2011. Negen mannen zitten in een
vergaderkamer van de Johan Cruijff Foundation. Er staan banners met het hoofd
van de oud-voetballer erop. Cruijff vertelt nog eens dat Tscheu La Ling algemeen
directeur bij Ajax moet worden. Zo kan Ajax weer aan de Europese top komen. De
Ajax-commissarissen Edgar Davids, Paul Römer en Steven ten Have kijken elkaar
kort aan. Vanochtend zijn ze naar Barcelona gevlogen voor een gesprek met
medecommissaris Cruijff.

Cruijff was de afgelopen weken ineens met Ling aan komen zetten als kandidaat
voor de functie van algemeen directeur. Zijn mede-commissarissen hadden al snel
laten weten dat ze Ling ongeschikt vonden. Ze willen zich niet dienstbaar maken
aan zakelijke belangen van Ling. Het vorige bestuur heeft de raad van
commissarissen een expliciete waarschuwing over Ling gegeven: hij bood een
bestuurder van Ajax geld onder tafel aan om spelers van Trencin over te nemen.
Mensen van de ledenraad begrijpen de opvattingen over Ling. En zelfs
Cruijff-adept Keje Molenaar kan ermee leven.

Ze zouden toch juist praten over andere kandidaten? Nu begint Cruijff weer over
Ling. Van een mevrouw hebben ze uren geleden een glas water en een kopje koffie
gekregen. Daarna hebben ze haar niet meer gezien. 'Als Ling niet komt, verlies
ik', zegt Cruijff volgens meerdere aanwezigen. Bezwaren over de zakenman wuift
hij weg. 'Neem Ling', sluit hij af.

Na vijf uur staat het gezelschap weer buiten. Met elkaar eten ze op de stoep een
rolletje Mentos leeg. Tegen journalisten laten ze niets van hun verbijstering
blijken. Een goed gesprek, noemt Steven ten Have het. 'Johan had heerlijke tapas
geregeld', zegt oud-voetballer Molenaar.

In weerwil van het gecreëerde beeld van een man op afstand - Cruijff woont in
Barcelona en zou geen mobiele telefoon hebben - drukt de voormalig voetballer
vanaf 2010 een groot stempel op Ajax. Hij heeft de hand in vrijwel alle grote
beslissingen. 'Het is de diepe overtuiging dat Ajax van hem is', zegt een
Amsterdamse vriend. 'Hij vindt dat hij de club groot gemaakt heeft.' Net als op
het voetbalveld denkt Cruijff daarbij in mede- en tegenstanders. Bestuurders
wantrouwt hij. Mensen die niet luisteren moeten weg. Oud-teamgenoot Piet Keizer:
'Cruijff kiest voor loyaliteit, ik vind dat het om kwaliteit moet gaan. Hij
vindt: ik heb gelijk, zo moet het en anders ga je maar weg.'

Cruijff heeft een netwerk van familie, oude vrienden en vertrouwelingen die hij
laat opdraven als er functies te vergeven zijn. Hij zorgt voor hen. En hij
krijgt er loyaliteit voor terug.

Zo gaat het ook met Wim Jonk en Dennis Bergkamp. Zij staan naast Cruijff als hij
zich in 2011 bij Ajax meldt. De onderhandelingen met de directie over hun
salaris lopen later vast. Ze vragen elk 500 duizend euro, exclusief een bonus
van 25 duizend euro voor elke jeugdspeler die in het eerste elftal debuteert. De
directie wil niet verder gaan dan 300 duizend met bonussen. De voorganger van
Wim Jonk verdiende 178 duizend euro.

Op 8 augustus mailt directeur Henri van der Aat de raad van commissarissen over
de onderhandelingen. 'Zoals afgesproken houden wij vast aan datgene wat wij
geboden hebben.'

Dat bevalt Cruijff maar niks. Hij belt met de directie en de raad van
commissarissen. Tegen een bestuurder zegt hij: 'Die salarissen moeten omhoog.
Doe het, of ik regel het via de krant.' Met 'de krant' bedoelt hij De Telegraaf.
Cruijff krijgt zijn zin, de directie gaat akkoord met een hoger salaris voor
Jonk en Bergkamp. Geld in ruil voor loyaliteit. Een kluiffie, noemt mister Ajax
Sjaak Swart dat.

Die loyaliteit werkt ook in de media. In ruil voor 'exclusieve' toegang
beschermen enkele journalisten Cruijff. Op het veld had hij daar vroeger Wim
Suurbier en Johan Neeskens voor. Die gooiden de beuk erin als Cruijff een schop
kreeg. Nu zijn er Johan Derksen van Voetbal International en Jaap de Groot van
De Telegraaf. Krijgt Cruijff een tikkie, dan leggen zij op televisie of in de
krant uit wat Cruijff bedoelt, maar vooral hoe klein en onwetend zijn
tegenstanders zijn.

Neem Jaap de Groot. Hij schrijft columns in De Telegraaf namens Cruijff, waarna
hij in eigen stukken de visie van Cruijff weer ondersteunt. Wil Cruijff Tscheu
La Ling bij Ajax? Dan schrijft De Groot een lovend stuk over Ling. De Groot
geeft gastcolleges op de Cruijff University - 'hoofdredacteur Telesport' - en
treedt op als woordvoerder van de oud-voetballer.

In 2011 bedenkt Cruijff zelfs een officiële functie voor De Groot bij Ajax. De
raad van commissarissen heeft goede gesprekken gehad met Marco van Basten, die
algemeen directeur kan worden. Maar Cruijff is het voorval uit 2008, toen Van
Basten weigerde trainers naar de Cruyff University te sturen, niet vergeten. Hij
wil een soort begeleidende commissie boven Van Basten. Zelfstandig besturen,
daar heeft Van Basten volgens Cruijff de capaciteiten niet voor. De commissie
heeft hij al samengesteld: voormalig Ajaxbestuurder en vriend Maarten Fontein,
Tscheu La Ling en Telegraaf-journalist Jaap de Groot. Van Basten is woest en
ziet af van het directeurschap.

De andere commissarissen zijn kwaad op Cruijff. Hij heeft de boel gefrustreerd,
vinden ze. Dan komt Jaap de Groot. In de rubriek Eigen kijk schrijft hij dat het
allemaal anders in elkaar steekt. In feite heeft Cruijff Van Basten juist willen
beschermen, 'het risico op falen van zijn oogappel tot een minimum wilde
beperken'.

De spanning stijgt die maanden. Helemaal als supporters zich in het conflict
mengen. Vanwege de explosieve situatie rijdt iedere anderhalf uur een
politieauto langs het huis van president-commissaris Steven ten Have. Op vrijdag
14 oktober 2011 heeft Bryan Roy een ontmoeting met fanatieke supporters van de
club. Via de telefoon van Roy spreekt Cruijff hen toe. Hij wil hun steun. In
ruil spreken ze onder meer over plek voor de supporters in de bestuursraad, iets
wat later ook gebeurt.

Weken erna bedreigen supporters interim-bestuurder Martin Sturkenboom bij zijn
huis en kantoor. Sturkenboom blokkeert in de ogen van de supporters Cruijffs
plannen. Voor zijn steun wordt Roy beloond: in het plan-Cruijff krijgt hij een
plek op de commerciële afdeling van Ajax. De directie blokkeert dit overigens,
blijkt uit interne stukken. 'Volgens directie was er geen budget meer voor.'

Hoe de plannen van Cruijff en de journalistiek van De Telegraaf elkaar
versterken, blijkt ook in die maanden. De nieuwe raad van commissarissen met Ten
Have, Olfers, Davids en Römer is net zeven weken in functie als er een
hoogoplopende discussie is over Ling. Uit een schriftelijk verslag blijkt dat
Telegraaf-verslaggever Mike Verweij op 10 september spreekt met een invloedrijke
oud-voetballer en bestuurder bij Ajax. De verslaggever vertelt hem wat de
plannen met de raad van commissarissen zijn, de bestuurder maakt aantekeningen.
'Het is wellicht op korte termijn niet goed voor Ajax, maar deze rvc moet voor
Kerstmis verdwenen zijn. Dan zal er een rvc en directie komen die Johan Cruijff
wel in alles volgen, en dat is het beste voor Ajax.' Weken later barst de bom en
is de rvc verscheurd: aan de ene kant Cruijff, aan de andere kant de rest. Ze
stappen een paar maanden later allemaal op.

het voetbal

Het zou allemaal anders gaan onder Cruijff: oud-voetballers aan het roer, de
jeugdopleiding centraal en een eerste elftal dat aantrekkelijk voetbal speelt.

Critici wijzen op de cijfers. De kampioenschappen verbloemen een zorgwekkende
trend: het aantal punten en doelpunten is elk seizoen lager. In het seizoen dat
Cruijff zijn revolutie bepleitte, scoorde Ajax 106 maal en haalde het 85 punten.
In 2015 blijft de club steken op 69 doelpunten en 71 punten. Het is acht jaar
geleden dat een aanvallende speler die de hele jeugdopleiding doorliep doorbrak
in het buitenland. Ryan Babel werd in 2007 verkocht aan het Engelse Liverpool.
Het percentage jeugdspelers dat in het eerste komt, stijgt niet maar daalt en is
terug op het niveau van vijf jaar geleden.

Directeur voetbalzaken Overmars, trainer De Boer en assistent-trainer Bergkamp
zijn in Cruijffs ogen schuldig aan die slechte doorstroming van de jeugd.
Overmars heeft in vier seizoenen bijna veertig spelers gekocht. Ook voor komend
seizoen kocht Ajax ervaren spelers in. Dat is niet conform het plan-Cruijff. Aan
Ling de taak orde op zaken te stellen. Zijn komst is een signaal aan Overmars en
Bergkamp, die inmiddels als disloyaal te boek staan.

Ook in de jeugdopleiding tekent zich een tegengestelde beweging af. In de
laatste jaren verdwenen daar meerdere oud-voetballers: Michel Kreek, Ronald de
Boer, Kenneth Perez, Orlando Trustfull, Dean Gorré en Fred Grim. Voor hen in de
plaats kwamen individuele trainers uit andere sporten, onder leiding van
looptrainer, oud-consultant en uitvoerder van het plan-Cruijff Ruben Jongkind.
Trainers heten nu performance coaches, er wordt gewerkt met de Cruijff-skillbox
en de secretaresse is tegenwoordig operational manager. Op Jongkinds voorspraak
werd zijn zwager en atleet Bram Som benoemd. Cultuurbewaker David Endt werd
ontslagen en vervangen door oud-honkballer Tjerk Smeets, alumnus van de Cruijff
University.

Oud-voetballer Piet Keizer bezocht dit voorjaar een training van het eerste
elftal. Risicoloos heen-en-weergeschuif zag hij. En ook nog eens alles met de
binnenkant voet. Hij vroeg aan iemand van de staf waarom de spelers geen passes
met de wreef geven, zodat er meer snelheid in het spel komt. 'Krijg ik als
antwoord dat ze dat niet kunnen en dat ze er ook niet op trainen.' Na al die
jaren revolutie zegt Keizer: 'De basistechniek is niet goed.'


REACTIES

De hoogte maken wij niet bekend

Johan Cruijffs schoonzoon Todd Beane, die het plan-Cruijff aan buitenlandse
clubs verkoopt: 'Al onze programma's zijn op maat gemaakt om voetbalclubs
maximaal te helpen bij het benutten van spelers en bij het ontwikkelen van een
holistische visie.' Over Chivas: 'John van 't Schip werd door ons gepresenteerd
als een positieve trainer die met ervaring een integriteit een elftal kan
leiden.'

Over Ajax: 'Cruijffs visie is helder en Ajax profiteert van zijn toewijding aan
de club. Er zijn goede cijfers en statistieken beschikbaar om de ontwikkeling
van eigen jeugd te rechtvaardigen.'

Jaap de Groot, chef-sport van De Telegraaf: 'Cruijff is bij Ajax
voorwaardenscheppend geweest, zoals eerder bij Barcelona. Ook daar fungeerde hij
na de reorganisatie als klankbord voor de technische mensen, hij nam zelf niet
het initiatief.' Over gastcolleges: 'Ik geef eens in de twee jaar een
gastcollege aan het Cruyff Institute. Net als op de scholen voor de
journalistiek vraag ik er nooit geld voor.' Over de relatie Cruijff-Telegraaf:
'Cruijff geeft als columnist zijn mening onafhankelijk van de redactie. Hij is
de grootste voetballer die Nederland heeft voortgebracht en heeft enorm veel
initiatieven in en buiten het veld ontplooid. In veel opzichten is hij daarin
vernieuwend geweest. Een groot deel wordt door Telesport ondersteund, omdat het
aantoonbaar beter is voor het voetbal en sport in het algemeen. Maar niet één
journalist op Telesport krijgt huisregels mee inzake Cruijff.'

Ajax' persafdeling heeft haar visie gegeven op de rol van Ling, de samenwerking
met Trencin en de uitvoering van het plan-Cruijff. Clubwoordvoerders willen niet
geciteerd worden.

Dick Scholten, Johan Cruyff Institute: 'De hogescholen en roc's betalen een fee
aan het Johan Cruyff Institute (hoofdkantoor Barcelona). De hoogte maken wij
niet bekend. Voor de bijdrage onderneemt het Cruyff Institute activiteiten voor
het netwerk van Cruyff Colleges en Cruyff Universities als geheel. Het betreft
vooral coördinatie op managementniveau, ondersteuning bij kennisuitwisseling,
brand management en het organiseren van netwerkbijeenkomsten.'

Bryan Roy: 'De communicatie met de familie Cruijff verliep heel goed; dat is
verder iets tussen de familie en mij. Cruijff is mijn leermeester sinds mijn
12de. Er is een sterke vertrouwensband. Wat de supporters betreft heeft de
groep-Cruijff gezamenlijk presentaties over het plan-Cruijff gehouden aan alle
groeperingen in de harde kern. Die waren erg enthousiast. Het sentiment was
enorm pro-Cruijff en nogal tegen de toenmalige directie en rvc. Die hadden
vrijwel geen draagvlak. De interim-directeur heeft destijds ietwat onhandig
dingen gezegd over de groep-Cruijff, wat irritatie wekte bij de harde kern. Ik
heb vooral geprobeerd de gemoederen te sussen; dat is toen aardig gelukt. Ling
heb ik leren kennen als een zeer discreet en bekwaam persoon op het gebied van
voetbal en business. Wat hij bij Trencin neergezet heeft, daar maak ik een diepe
kniebuiging voor. Respect! Tscheu zal altijd in het belang van Johan Cruijff
denken.'

Mike Verweij, De Telegraaf, over zijn gesprek met een bestuurder: 'Daar kan ik
me niks van herinneren. Ik weet wel dat dit grote onzin is, omdat ik nooit zulke
uitspraken zou doen. Ik ben er niet om me met beleid te bemoeien, maar om beleid
kritisch te volgen.'

Johan Cruijff laat via zijn management weten niet beschikbaar te zijn voor het
beantwoorden van vragen.

Tscheu La Ling is de mogelijkheid geboden een reactie te geven. Daar heeft hij
geen gebruik van gemaakt.

ONLINE

Voor uitgebreidere reacties en documenten zie http://volkskrant.nl/cruijff

EIGEN KWEEK

EERSTE ELFTAL

Seizoen

09/10 40,7 %

10/11 58,6 %

11/12 48 %

12/13 55,2 %

13/14 41,7 %

Definitie zelf opgeleide speler: Speler die minstens drie seizoenen bij een club
heeft gespeeld tussen de leeftijd van 15 en 21 jaar.

GEM. LEEFTIJD

EERSTE ELFTAL

Seizoen

09/10 25,3 jaar

10/11 24,6 jaar

11/12 24,1 jaar

12/13 22,6 jaar

13/14 23,5 jaar



Bron CIES Football Observatory

Hij beloofde ons dat Chivas tot de beste jeugdopleidingen van de wereld zou gaan
horen (Jorge Vergara Eigenaar van de Mexicaanse voetbalclub Chivas)

Die salarissen moeten omhoog. Doe het, of ik regel het via de krant (Johan
Cruijff belt met een Ajaxbestuurder)




VIEW ORIGINAL PAGE: , , ,

LANGUAGE: DUTCH; NEDERLANDS"
164107654,2015-06-13T00:00:00,[Links wil loonregels voor jongeren tussen de 18 en...]*,4,De Volkskrant,,DOOR LAURA DE JONG,,Opinie en Debat; Blz. 19,,834,,"Links wil loonregels voor jongeren tussen de 18 en 23 jaar gelijk trekken met
die van volwassenen. Moet het minimumjeugdloon worden afgeschaft?


JA

'Als je 18 jaar bent, mag je autorijden, alcohol drinken, 100 euro zorgpremie
betalen, stemmen en gekozen worden. Maar toch krijg je maar de helft van het
loon. We hebben het niet alleen over studenten met een bijbaan maar over 400
duizend werkende jongeren die nagenoeg fulltime werken en een minimumjeugdloon
van 683,30 euro per maand krijgen. Veel mbo'ers zijn namelijk als ze 18 of 19
jaar zijn al afgestudeerd. Die hebben keurig binnen de lijntjes gestudeerd, hun
studie op tijd afgerond, wat voor de meeste ministers in het kabinet niet geldt.



Neem Anneloes van 21 jaar, zij heeft mbo-mode gedaan en werkt nu al drie jaar
voor 5 à 6 euro per uur. Niet iedereen is raketgeleerde. Als je fulltime werkt,
moet je kunnen rondkomen. Het volwassen minimumloon is al geen vetpot, dat is al
de bodem van het bestaansminimum. Je helpt jongeren niet, je zet ze op
achterstand.

Daarnaast zet je de mkb'ers op achterstand. Vooral grote multinationals hebben
voordeel van het minimumjeugdloon. Zo heeft McDonald's Nederland bestempeld als
groeimarkt, ze maken een winst van 4 miljard, maar 60 procent van hun werknemers
is onder de 23 jaar. Bij Ahold is 90 procent van de werknemers onder de 20 jaar.
Zij maken een half miljard winst per jaar. Het business-model van deze
multinationals is gebaseerd op lage lonen. De grote bedrijven zijn dus de
profiteur. En als klap op de vuurpijl gaat de meeste winst naar de
aandeelhouders in het buitenland. Dat geld verdwijnt dus uit onze economie.
Mkb'ers hebben nauwelijks jeugdloners in dienst. De buurtdrogisterij run je met
je partner en als je al personeel aanneemt, is dat iemand die er al langer werkt
en dus vaak geen jeugdloner meer is.

Het is een mythe dat afschaffing van het minimumjeugdloon voor jeugdwerkloosheid
zou zorgen. Het tegendeel is waar. Als je het minimumjeugdloon afschaft zorgt
dat voor een toename van de consumptie. Jongeren hebben meer geld om uit te
geven. Daarnaast blijft gelden dat de hamburgers moeten worden geflipt, de
vakken moeten worden gevuld en de kleding moet worden opgehangen.

Natuurlijk moet ervaring tellen. Als iemand meer ervaring in een functie heeft
moet diegene natuurlijk meer verdienen. Maar dat is met het jeugdloon juist niet
aan de hand. Yorrick van 21 jaar werkt al drie jaar in een kledingwinkel, maar
als ik als 33-jarige zonder ervaring in die kledingwinkel aan de slag ga, krijg
ik meer loon dan hij.'

Ron Meyer

NEE

'Als je het minimumjeugdloon afschaft, ontstaat er een hoop jeugdwerkloosheid.
Het CPB heeft dat ook berekend. Dat is heel logisch. Stel: je bent werkgever en
je kunt kiezen tussen een werknemer met vijf jaar ervaring of voor iemand met
nul jaar ervaring. Als ze allebei hetzelfde loon krijgen, kies je natuurlijk
voor degene met de meeste ervaring. Alleen als de werknemer met nul jaar
ervaring minder duur is, zou je overweging anders kunnen zijn. Het
minimumjeugdloon zorgt er dus voor dat jongeren aantrekkelijk zijn op de
arbeidsmarkt. Anders zouden ze thuis zitten. De FNV zou zich beter druk kunnen
maken over de schrijnende werkloosheid onder ouderen, de jeugdwerkloosheid daalt
immers sinds kort.

Overigens zit een zeer ruime meerderheid van de jongeren niet op het
minimumjeugdloon. Zo verdiende in 2012, midden in de economische crisis, slechts
16 procent van de jongeren tussen de 15 en 25 jaar een minimumjeugdloon. Veel
werkgevers zijn dus in de praktijk prima bereid om meer te betalen. Daarnaast is
het volwassen minimumloon het op twee na hoogste van Europa. Dat hoor je de FNV
dan weer nooit zeggen. De vakbond heeft een vergrijsde achterban, daarom
proberen ze nu met deze actie jongeren aan te spreken.

Het is te eenzijdig om alleen naar het loon te kijken, als je werkt doe je
ervaring op, je ontwikkelt je. Als werkloze is het moeilijker een baan te vinden
dan als jeugdloner.

Natuurlijk zorgt afschaffing van minimumloon niet voor meer consumptie. Een
werkloze heeft niets te besteden. Ze denken dat werkgevers een oneindige pot in
huis hebben. Het effect is beperkt en je laat de jeugdwerkloosheid stijgen. Dat
zorgt juist voor tweedeling in de samenleving.

Het is een fantasie te denken dat je op je 18de ineens zelfstandig en volwassen
bent. Wat is het verschil tussen een 18-jarige en een 17-jarige? Waarom zit daar
precies een waterscheiding? Je bent misschien voor de wet volwassen, maar je
ouders hebben wel tot je 21ste een zorgplicht voor je.

Het minimumjeugdloon is een stimulans om door te leren. Waar-om zou je onderwijs
blijven volgen als je meteen het minimumloon verdient? Afgestudeerde mbo'ers
werken doorgaans niet als vakkenvuller of bij de McDonald's, zij verdienen
gelukkig meestal boven het minimumjeugdloon.'

Tom Leijte

Jeugdloon is een stimulans om door te leren (Tom Leyte)

Als je fulltime werkt, moet je kunnen rondkomen (Ron Meyer)

* Vervangende titel / Replacement title




VIEW ORIGINAL PAGE:

GRAPHIC: Ron Meyer, bestuurder FNV, Young&United
x
Tom Leyte, voorzitter JOVD

LANGUAGE: DUTCH; NEDERLANDS"
164107655,2015-06-13T00:00:00,Belastingdienst onderzoekt hoeveel er omgaat bij Airbnb,4,De Volkskrant,,VAN ONZE VERSLAGGEEFSTER KAYA BOUMA,,Economie; Blz. 28,,415,,"De Belastingdienst is een onderzoek begonnen naar huizenverhuursite Airbnb. Het
aantal Nederlanders dat een leegstaande logeerkamer of complete woning aan
toeristen verhuurt, is de laatste jaren explosief gestegen. De fiscus wil weten
hoeveel geld de dienst misloopt.

Het afgelopen jaar is het aantal verhuurders op Airbnb met 60 procent
toegenomen. Op de website zijn al 20 duizend Nederlandse woningen te vinden,
waarvan ruim de helft in Amsterdam. Officieel moeten huiseigenaren 70 procent
van hun inkomsten door tijdelijke verhuur opgeven bij de Belastingdienst. De
vraag is of iedereen zich daaraan houdt.

'We onderzoeken eerst hoeveel geld er bij Airbnb in Nederland omgaat', zegt
woordvoerder Ariaan Ros van de Belastingdienst. 'Daarna gaan we kijken hoeveel
belastinggeld ermee gemoeid is en hoe we dit kunnen aanpakken.' Het onderzoek is
volgens hem nog in de beginfase. 'Het kan nog wel even duren.'

Een obstakel daarbij is het feit dat Airbnb geen adressen van gebruikers
vrijgeeft. De Belastingdienst kan het Amerikaanse bedrijf daar ook niet toe
dwingen omdat het geen vestiging heeft in Nederland. Ros: 'We zoeken naar
partijen die hier ook mee te maken hebben, zoals gemeenten en woningcorporaties.
We willen kijken of we gezamenlijk tot een aanpak kunnen komen.'

Gemeente Amsterdam heeft al een belastingdeal met Airbnb. Sinds februari int het
bedrijf 5 procent toeristenbelasting namens de gemeente. Dat gaat op basis van
vertrouwen, want ook in dit geval geeft het bedrijf de adressen van gebruikers
niet prijs. Een vergelijkbare afspraak wordt lastig voor de inkomstenbelasting,
zegt Ros. 'Toeristenbelasting is een vaststaand percentage, daarbij spelen veel
meer variabelen mee.' De fiscus zegt dan ook nog geen samenwerking te zoeken met
het bedrijf uit Silicon Valley.

Airbnb laat desondanks weten open te staan voor een eventuele samenwerking. Het
delen van adressen blijft voor het bedrijf onbespreekbaar. 'Wij delen de data
van onze gebruikers niet vanwege privacy. Bovendien is het toezien op de
belastingaangifte uiteindelijk niet onze verantwoordelijkheid', aldus een
woordvoerder.

In de Verenigde Staten heeft de Belastingdienst een steviger greep op inkomsten
uit vakantieverhuur. Airbnb is daar verplicht geld in te houden op de
opbrengsten wanneer een verhuurder geen aangifte heeft gedaan.

60 (procent meer Airbnb-verhuurders in het afgelopen jaar)

Wij delen de data van onze gebruikers niet vanwege privacy (Woordvoerder Airbnb)




VIEW ORIGINAL PAGE:

GRAPHIC: De politie deed vorig jaar in augustus een inval in een huis op de
Singel in Amsterdam dat zonder vergunning werd verhuurd als hotel.
Foto Guus Dubbelman / de Volkskrant

LANGUAGE: DUTCH; NEDERLANDS"
164107656,2015-06-13T00:00:00,"Iedereen waar hij hoort, net de Middeleeuwen",4,De Volkskrant,,,,Ten Eerste; Blz. 14,,743,,"IJs&Weder Aleid Truijens


Minister Jet Bussemaker zal een zware week hebben gehad. Overal uitleggen hoe
haar uitspraak 'Wat mij stoort, is dat iedereen alleen maar hogerop wil' (VK, 6
juni 2015) precies was bedoeld. Eerst in De Rode Hoed in Amsterdam, bij de
Volkskrant op Zondag, daarna in de Tweede Kamer en vermoedelijk ook op scholen,
op straat en bij de bakker.



Als de woede die ze ontmoette net zo groot was als die op het feestje waar ik
vorig weekend was - 'Een PvdA-minister'! Het ideaal van verheffing
verkwanseld!'- 'Arbeiders weer lekker klein houden!', dan vind ik het moedig dat
ze niet met een deken over haar hoofd in bed is gaan liggen.

Haar verdediging was niet erg handig. Want het lag natuurlijk weer aan de
koppenmaker van de krant. De minister nam haar uitspraak niet terug, maar we
moesten wel de context erbij lezen. Ik las en herlas de passage, maar er stond
gewoon dit: 'Wat mij stoort, is dat iedereen alleen maar hogerop wil. Met een
vwo-diploma wil iedereen naar de universiteit. Een mbo-diploma zou niet goed
genoeg zijn, terwijl dat ook een prima diploma is. Het is belangrijker om de
juiste student op de juiste plek te krijgen.'

Wat dit zo'n akelige uitspraak maakt, is het hooghartige 'het stoort mij' in
combinatie met een aanbeveling aan anderen. De spreekster zelf heeft na het vwo
uiteraard een universitaire studie gedaan (toen er nog geen studiedruk was, en
de studiefinanciering riant was) en had daarna een glanzende carrière. Maar
waarom zou jij, kind, per se naar de universiteit moeten? Voor jou is een hbo-
of mbo-diploma goed genoeg. 'Een prima diploma.'

Wat de minister óók had kunnen zeggen: we hebben te veel studenten aan de
universiteit, we kunnen ze geen behoorlijk onderwijs meer bieden. Of: het hoger
onderwijs is aan zijn eigen succes ten onder gegaan. Beide zijn waar. We moesten
en zouden 40 procent hoger opgeleiden hebben, om de kenniseconomie voort te
stuwen, maar nu dankzij stug beleid die doelstelling is bereikt, zitten we met
de gebakken peren: veel matig opgeleide en werkloze academici.

Minder universitaire studenten, maar betere, daar is best iets voor te zeggen.
Maar dat zei de minister niet. Ze wentelde de schuld af op de student, die te
hoog zou reiken. Er is altijd wel wat mis met de student, al naar gelang het
falen van overheidsbeleid: de ene keer is hij een lamlendige zesjesstudent, de
andere keer een zuipende langstudeerder en nu is hij weer té ambitieus.

Dat is niet eerlijk. Je kun het mensen moeilijk kwalijk nemen dat ze een zo hoog
mogelijk opleidingsniveau nastreven. Hoger opgeleiden verdienen meer dan lager
opgeleiden, ze zijn gezonder, gelukkiger en leven jaren langer. Natuurlijk heeft
het mbo prachtige praktijkopleidingen - als je graag loodgieter wilt worden,
kapper of automonteur, of kinderverzorgster. Het is alleen niet zo fijn als
anderen bepalen wat jouw plafond is. Een goede mbo'er wil naar het hbo, wie na
het hbo nog veel wil weten, moet naar de universiteit kunnen. Dan mag niemand
dwarsbomen.

Wat goed was voor mij, hoef jíj niet te krijgen - die denigrerende strekking had
ook de uitspraak van hoogleraar onderwijssociologie Marc Vermeulen (VK, 6 juni
2015): 'Voor mensen die echt een bepaald beroep in willen, zijn algemeen
vormende vakken vrijwel waardeloos.' Alsof een automonteur nooit een mailtje
schrijft en een kapster geen roman zou willen lezen. Alsof niet iedereen
behoorlijk de taal moet beheersen, om kinderen op te voeden, om mee te kunnen in
de constant communicerende samenleving. Alsof deeg kunnen rollen of papier
kunnen prikken voor sommige, ándere mensen heus wel genoeg is. Wat een armoeiig
mensbeeld.

Het is een bekrompen gedachte dat er 'een juiste plek' is voor iedereen. Het
lijkt of de minister en onderwijssocioloog cohorten voor zich zien, weergegeven
als poppetjes in verschillende kleuren: zoveel academici, zoveel ict'ers, zoveel
papierprikkers. Iedereen waar hij hoort, net als in de Middeleeuwen. Maar
iemands 'niveau' is niet in lood geklonken. Inspirerend onderwijs kan daar van
alles aan veranderen. Een kind dat volgens de juf in groep 8 thuishoorde op
vmbo-kader, kan zich later ontpoppen tot modeontwerper, romanschrijver of
piloot. Als die talenten tenminste ooit worden wakker gekust. Kansen bieden,
niet ontmoedigen is de taak van het onderwijs.

Aleid Truijens is schrijfster, literatuurrecensente en biografe. Reageren?
opinie@volkskrant.nl

Bussemaker wentelt schuld af op student




VIEW ORIGINAL PAGE:

LANGUAGE: DUTCH; NEDERLANDS"
164107657,2015-06-12T00:00:00,Chinees sprookje: een nieuw Panamakanaal in Nicaragua,4,De Volkskrant,,DOOR ANNEKE STOFFELEN FOTO'S MICHÈLE SENNESAEL,,Ten Eerste,,2005,,"Onrust in Nicaragua


In het straatarme Nicaragua bouwen Chinezen aan een reusachtig kanaal: het moet
de Atlantische Oceaan met de Stille Oceaan verbinden en het Panamakanaal doen
vergeten. Het verzet onder de bevolking is groot. Voor zaterdag staat een
nationale mars gepland. 'Weg met de Chinezen.'

Twee keer kwamen de Chinezen langs. Ze hadden gewapende soldaten bij zich,
vertelt Justina Mena, de verlegen eigenaresse van een kleine houten kiosk in het
gehucht El Monge, in het zuiden van Nicaragua. Ze verkoopt zakjes chips,
maracujasap en suikerpinda's aan boeren op paardenkarren en de schaarse
automobilisten op deze niet zo lang geleden geasfalteerde weg richting de grens
met Costa Rica.



De eerste keer kwamen de Chinezen met meetapparatuur. Ze noteerden de afmetingen
van het houten huisje met golfplaten dak, waar Mena en haar man wonen met hun
acht kinderen. Ze maten het lapje grond achter het huis op, waar Mena wat
groente verbouwt. En ze maakten aantekeningen over haar grote trots: het
winkeltje. 'Ik wilde niet dat ze op mijn terrein kwamen', zegt Mena. 'Maar met
de soldaten erbij durfde ik ze ook niet weg te sturen. Ik vroeg: wat komen
jullie hier eigenlijk doen? Ze zeiden: we moeten weten hoeveel huizen er staan
in de zone rond het kanaal.'

De tweede keer kwamen de Chinezen ook met vragen. Zo wilden ze weten wat Mena
vindt van de plannen voor het kanaal dat de Chinezen dwars door Nicaragua willen
aanleggen. Als je daarover begint, is de kleine Nicaraguaanse ineens niet meer
zo verlegen. 'Ik ga hier niet weg', zegt ze stellig. 'Waarom willen die Chinezen
ons terrein van ons afpakken? Ik heb dit stukje aarde niet cadeau gekregen. Het
heeft jaren werk gekost, zweet, zwéét, om dit winkeltje op te bouwen. Ik probeer
hier te overleven met mijn kinderen. Dit is waar ik me goed voel, dit is mijn
plek.'

Even verderop laat ook haar buurvrouw er geen misverstand over bestaan. 'No al
Canal', staat er in zwarte graffiti op haar winkeltje gespoten.

Met die boodschap zullen zaterdag naar verwachting tienduizenden Nica's naar de
stad Juigalpa trekken, in een nationale mars tegen het kanaal. Het
sandinistische regime doet er alles aan om de opstand de kop in te drukken.
Eerdere lokale protesten werden soms met geweld neergeslagen. Buschauffeurs
dreigen hun vergunning te verliezen als zij morgen demonstranten naar Juigalpa
vervoeren.

Goddelijke zegen

In de Nicaraguaanse hoofdstad Managua, op comfortabele afstand van de borrelende
onrust, heeft de regering van president Daniël Ortega de stadsbussen intussen
laten beplakken met geruststellende blauwe stickers. 'God zegent het Kanaal', is
hier de officiële mededeling.

In 2013 sloot Ortega een deal met het Chinese bedrijf HKND, eigendom van de
omstreden zakenman Wang Jing. Het megakanaal dat HKND komt bouwen, zal in 287
kilometer de Atlantische Oceaan met de Stille Oceaan verbinden. Het wordt breder
en dieper dan de concurrent in Panama en gaat vergezeld met de aanleg van een
nieuw vliegveld bij Rivas, een kunstmatig meer in het oosten en een
toeristencomplex met 2.200 bedden aan de Pacifische stranden. De kosten worden
geraamd op 50 miljard dollar (47 miljard euro), te financieren door HKND.

In ruil voor die investering heeft de sandinistische regering de zeggenschap
over eenderde van het grondgebied van Nicaragua overgedragen aan HKND. Tevens
houdt het Chinese bedrijf de komende honderd jaar zeggenschap over de
kanaalzone. De grondwetswijziging die nodig was om dit allemaal mogelijk te
maken, is vorig jaar in noodtempo door het parlement gejaagd en heeft tot veel
kritiek van juristen geleid.

Op een persconferentie uitsluitend toegankelijk voor staatsmedia, spreekt Ortega
van een project van mondiaal belang. 'Het kanaal zal een grote impact hebben op
de kosten van het verhandelen van producten van het ene continent naar het
andere. Het is een project dat de wereld zal veranderen.'

Ortega stelt het megaproject bovendien voor als een Chinese wonderinjectie die
zijn berooide land de al zo lang gehoopte economische oppepper gaat geven, met
internationale investeringen en 50 duizend nieuwe banen. Dat is nodig, want op
Haïti na is Nicaragua het armste land van het Amerikaanse continent. De
werkloosheid ligt rond de 50 procent. Wie tot de gelukkige helft van de
bevolking behoort met een baan, verdient doorgaans niet meer dan 100 dollar (94
euro) per maand.

Ortega: 'Dankzij de nabijheid van het kanaal en de nieuwe wegen gaat de
plattelandsbevolking het beter krijgen dan ze het nu heeft.'

Dictator

De presidentiële teksten missen hun uitwerking niet in een land waar
ongecensureerde informatie schaarser is dan een zitplaats in de overvolle bus.
Neem de 23-jarige Rubén Antonio, die rondhangt bij het boerderijtje van zijn oom
in het gehucht Caño Luiz in de kanaalzone. Zijn bovenarmen verraden gezwoeg op
het land. 'Voor mijn oom is het heel tragisch als hij zijn land kwijtraakt',
zegt hij eerst, zijn blik verlegen op zijn teenslippers gericht.

Dan, na een korte stilte: 'Maar voor mijzelf vind ik het een goed plan. Ik heb
vier jaar Engels gestudeerd. Nu heb ik een diploma, maar nog steeds geen baan.
Daarom werk ik op het land van mijn oom. Met het kanaal komen de internationale
bedrijven naar Nicaragua. Die zoeken werknemers die Engels spreken.' De donkere
ogen van Rubén Antonio glimmen.

Maar de meeste boeren op het platteland aan de oostkant van het Meer van
Nicaragua geloven niet in Chinese sprookjes. Waarom zouden ze ook? Veel van de
wat oudere mannen hier vochten in de jaren tachtig aan de kant van de
sandinisten, in een bloedige strijd om dictator Somoza te verjagen. Maar de
FSLN, de sandinistische partij van Ortega, heeft de communistische beloften
nooit ingelost. In de heuvels rondom San Miguelito is het voor de campesinos nog
altijd sappelen voor een bestaan. Het ontbreekt aan goede wegen, aan
gezondheidszorg. Kinderen gaan hooguit halve dagen naar school, om de rest van
de tijd te kunnen werken op het land.

'We hebben geknokt om de ene dictator te verjagen en we kregen er een andere
dictator voor terug', klinkt het cynisch in Caño Luiz. De plaatselijke boeren
hebben zich verzameld rond een provisorische weegschaal, waar de koeien met een
stroomschokje een voor een op worden gejaagd. Gonzalo Matamoro Balmaceda, een
boer met een groene pet van Flor de Caña - volgens Nicaraguanen de beste rum ter
wereld - noteert hun gewicht. 'Als ze me genoeg zouden betalen, dan vertrek ik',
zegt Matamoro Balmaceda. 'Maar dat gaat niet gebeuren. Ze roven ons land.'

'Ortega verkoopt het vaderland' en 'Weg met de Chinezen', luiden de opschriften
op de spandoeken tijdens de inmiddels tientallen demonstraties die hier de
afgelopen maanden zijn gehouden. Op een lokale radiozender klinkt het
verraderlijk feestelijk klinkende protestlied No quiero el canal (Ik wil het
kanaal niet).

Maar de opflakkerende kritiek wordt door het regime op rücksichtslose wijze
onschadelijk gemaakt. Kritische journalisten worden lastiggevallen. Twee Costa
Ricaanse mensenrechtenadvocaten die de activisten steunen, werden in mei aan de
grens geweigerd.

In het bloedhete stadje Rivas, aan de westkant van het meer, vertelt activist
Octavio Ortega over een demonstratie tegen het kanaal, eind december. Het was
een vreedzame bijeenkomst, zegt hij, maar de politie beschuldigde Octavio ervan
een benzinetank in brand te willen steken. Hij werd gearresteerd, mishandeld en
zeven dagen vastgehouden. Op foto's staat hij met een blauw oog en grote wonden
op zijn rug en armen. Ortega propt een reishangmat en een paar blauwe
rubberlaarzen in zijn rugzak. Hij moet weer de jungle in om boeren te
mobiliseren. Als hij de rugzak over zijn schouder slingert, klinkt een
gepijnigde kreun. 'Mijn nek is nog niet hersteld.' Ook zijn pols zit maanden
later nog steeds in een brace.

Octavio Ortega is een van de belangrijkste leiders van het nationale verzet
tegen die andere Ortega, 'presidente Daniël'. Net als veel anderen die oppositie
voeren tegen de president, is hij een gedesillusioneerd sandinist, die het
geloof in de communistische idealen desondanks nog niet is verloren. 'Het
probleem is deze corrupte president, die alleen bezig is zichzelf te verrijken.
Ik ben sandinista, nog altijd, maar geen daniëlista.'

Dus gaat de strijd door. Twee dagen geleden is hier in Rivas Octavio's
kleindochter geboren. Hij heeft haar nog niet gezien. 'Geen tijd.' Het is ook
voor háár toekomst dat hij zo direct opnieuw de urenlange reis in een rammelende
afgedankte Amerikaanse schoolbus aanvaardt, op weg naar wederom honderden
campesinos die hij zal toespreken en opzwepen om in opstand te komen tegen het
kanaal. Want als hij dit niet doet voor het vaderland, wie dan wel?

Natuurreservaten

Ook in San Miguelito werd een vreedzame demonstratie van tegenstanders van het
kanaal door de nationale politie neergeslagen. Er vielen 33 gewonden. Een
legerarts die het bloederige politieoptreden bekritiseerde, moest onlangs voor
de rechter verschijnen vanwege zijn opmerkingen.

Nu is er in San Miguelito al maanden een verhoogde legerinzet om de boel in toom
houden. Het is een bevreemdend gezicht in het haventje. Vissers werpen vanaf de
promenade hun hengels en netten uit, een jong stelletje flaneert voorbij.
Daartussendoor marcheren gewapende soldaten, alsof ze op de verkeerde filmset
zijn beland.

Op steenworp afstand houdt de Fundación del Río kantoor, een stichting die zich
inzet voor natuurbehoud en duurzame landbouw in het zuidoosten van Nicaragua.
Vrijwilliger Franklin Briceño, in het dagelijks leven milieuadvocaat, is in San
Miguelito een van de activisten die het protest tegen de komst van het kanaal
leiden. Hij verduistert de ramen voor het gesprek begint. 'Ze volgen alles wat
ik doe en met wie ik praat. Mijn telefoon wordt ook afgeluisterd.'

De Fundación del Río maakt zich zorgen over de gevolgen van de bouw van het
kanaal. 'Dat boeren hun grond kwijtraken, het enige dat ze hebben, is erg', zegt
Briceño. 'Maar de schade die dit megaproject gaat aanrichten aan de natuur, is
een regelrechte ramp. We staan op het punt ons land voorgoed te vernietigen.'

Het Meer van Nicaragua is de grootste zoetwatervoorraad van Centraal Amerika en
een belangrijke bron van drinkwater. Maar als het meer straks met twee oceanen
wordt verbonden, zal het water verzilten, vreest Briceño - een zorg die wordt
gedeeld door internationale wetenschappers. 'Dat betekent dat vogels en
vissoorten uitsterven. De vissers hier zijn straks hun inkomstenbron kwijt.'

Ook het moerasgebied van San Miguelito, thuisbasis van 30 procent van de
bestaande vogelsoorten in Nicaragua, ligt in de kanaalzone, evenals twee andere
beschermde natuurreservaten die kennelijk toch niet zo worden beschermd.

'En waarvoor riskeren we dit allemaal?', vraagt Briceño retorisch. 'Voor een
kanaal waaraan geen behoefte is, voor een plan dat technisch onhaalbaar is. HKND
heeft helemaal niet de expertise voor zo'n groot bouwproject.'

De advocaat denkt dat de Chinezen niet geïnteresseerd zijn in het kanaal op
zichzelf. 'China is met een strategie bezig op wereldniveau. Ze proberen macht
te veroveren op dit continent. Het gaat niet om dat kanaal, het gaat om de
toegang tot eenderde van ons grondgebied. Vruchtbare grond. Andere landen
leveren zichzelf niet zo makkelijk over aan de Chinezen. Maar wij hebben een
president die alleen geïnteresseerd is in zijn eigen portemonnee. Het doet me
pijn dit te zeggen, maar Nicaragua heeft zichzelf aan de Chinezen verkocht als
de goedkoopste prostituee van Latijns-Amerika.'

Briceño ziet met lede ogen aan hoe de armoede van de Nicaraguanen wordt gebruikt
om hen een illusie te verkopen. 'Stel je voor: je bent een Nica zonder baan, je
hebt moeite je kinderen te eten te geven. Dan zegt de regering: de Chinezen
komen een kanaal bouwen, het bruto binnenlands product wordt verdubbeld, dit
levert 50 duizend nieuwe banen op. Dan wil je daar toch in geloven, in dat licht
aan het einde van die tunnel?'

Het gaat niet om dat kanaal, het gaat China om de toegang tot ons grondgebied




VIEW ORIGINAL PAGE: ,

GRAPHIC: Het Meer van Nicaragua, het grootste zoetwaterreservoir van Centraal
Amerika, zal door de aanleg van het kanaal verzilten, waarschuwen
wetenschappers.
Foto Michèle Sennesael
Een werkloze vader met zijn kinderen in San Miguelito.
Foto Michèle Sennesael
Een demonstratie tegen de aanleg van het kanaal in Nueva Guinea.
Foto Michèle Sennesael

LANGUAGE: DUTCH; NEDERLANDS"
164107658,2015-06-12T00:00:00,Ook de Fransen maken van hun taal een zootje,4,De Volkskrant,,VAN ONZE CORRESPONDENT PETER GIESEN,,Ten Eerste; Blz. 4,,566,,"Het Frans is een moeilijke taal. Dat vinden de Fransen zelf ook. De gemiddelde
Fransman blijkt slechts 45 procent van de belangrijkste spellingsregels te
beheersen. Vijf jaar geleden was dat nog 51 procent, blijkt uit een onderzoek
van Project Voltaire waarover gisteren in Le Parisien werd gepubliceerd.



De taal van Molière zit vol regels, uitzonderingen en valstrikken. Vooral het
vervoegen van werkwoorden gaat vaak fout. Het Franse equivalent van de dt-fout
is het verwarren van het hele werkwoord met het voltooid deelwoord. Probleem is
dat beide vormen identiek klinken. Op het gehoor verschilt Eve a manger la pomme
(Eva heeft de appel gegeten - fout) niet van Eve a mangé la pomme (goed). Deze
spelfout werd beroemd door de film Omar m'a tuer, gebaseerd op een moordzaak uit
1991. Bij het lichaam van Ghislaine Marchal was met bloed de zin Omar m'a tuer
geschreven, op grond waarvan tuinman Omar Raddad werd veroordeeld. De correcte
spelling zou echter Omar m'a tuée zijn geweest. Daardoor bleef de zaak met
twijfels omgeven. Zou een goed opgeleide vrouw als Ghislaine Marchal zo'n
spelfout maken? De resultaten van Project Voltaire maken die mogelijkheid weer
iets aannemelijker.

Ook lastig: je prendrai (ik zal nemen) klinkt ongeveer hetzelfde als je
prendrais (ik zou nemen). Als een werkwoord met être (zijn) wordt vervoegd,
richt het voltooid deelwoord zich naar het onderwerp. Dat leidt tot het rijtje
il est venu, elle est venue, ils sont venus, elles sont venues. In de spreektaal
hoor je geen verschil tussen venu en venues, maar in de schrijftaal doet een zin
als elles sont venu pijn aan de ogen van de Franse taalliefhebber.

Ook in Frankrijk is het onderwijs de meest voor de hand liggende boosdoener. Op
Franse basisscholen wordt meer gestampt dan in Nederland, maar minder dan
vroeger. Toch zijn lesvormen als het dictee of het repeteren van rijtjes bij
uitstek geschikt om grammaticale subtiliteiten erin te hameren, aldus
taalkundige Danièle Menasse: 'Door veel te herhalen kun je regels toepassen
zonder er al te veel over na te denken.'

Andere experts geloven dat haastige media als sms, Twitter en e-mail tot slordig
spellen uitnodigen. In elk geval brengen zij veel spelfouten aan de oppervlakte,
zei grammaticaspecialist Bénédicte Gaillard. 'Er is nog nooit zo veel
geschreven. Je kunt niet leven zonder op een toetsenbord te tikken. Vroeger was
schrijven eerder voorbehouden aan goed opgeleide mensen.'

De afgelopen jaren hebben universiteiten en bedrijven veel energie gestoken in
inhaalcursussen op het gebied van taal en spelling. Want hoezeer fouten ook
gemeengoed zijn geworden, correcte spelling blijft een belangrijke factor in de
sociale selectie, zegt taalkundige Manesse. Volgens pedagoog Anne-Marie Gaignard
is spellen zelfs een 'kwestie van overleven' in een tijdperk van werkloosheid:
'Een cv dat wemelt van de fouten verdwijnt meteen in de prullenbak.'

Voltooid deelwoord of het hele werkwoord? Antwoord a is goed. Bij b staat er
eigenlijk: 'Eva heeft de appel eten'.

Wat voor vervoeging na als? Antwoord a ('Als het sneeuwt, neem ik mijn ski's')
is goed.

Zal of zou? Antwoord b is goed. 'Ik zal mijn huiswerk later doen.'

De vervoeging van bijvoeglijke naamwoorden. Antwoord a is goed. 'Ik zoek bekwame
boekhouders.' Compétents moet een uitgangs-s hebben.

Voltooid deelwoord gevolgd door onbepaalde wijs. Antwoord b is goed.




VIEW ORIGINAL PAGE:

GRAPHIC: Fragment van een illustratie in Le Parisien

LANGUAGE: DUTCH; NEDERLANDS"
164107659,2015-06-12T00:00:00,"Alleen geld voor eten, en zelfs dat is slecht",4,De Volkskrant,,VAN ONZE CORRESPONDENTE SARAH VENEMA,,Ten Eerste,,1351,,"Reportage - Migrantenprobleem in Griekenland


De Syriza-partij had grootse plannen voor een menselijker Grieks
migratie-beleid. Zo zouden detentiecentra zoals dat in Amygdaleza worden
gesloten. Maar het bijna failliete land kan de grote stroom migranten niet aan.

Voor de poort van het detentiecentrum voor migranten in Amygdaleza staan twee
mannen met mitrailleurs. Het kamp is omringd met een metershoog hek met
prikkeldraad erop. Daarachter staat nog een metershoog hek en dan pas een rij
containerhuisjes. Het bestelbusje van een cateringdienst rijdt naar binnen en
brengt plastic bakjes pasta met rode saus. Voor de containers wandelt een man
uit Bangladesh heen en weer. Twee mannen spelen een kaartspel op een plastic
tafel.



'Ik zou willen dat het overal zo was als hier', zegt Antonios Emmanouilidis, de
hoofdofficier van het detentiecentrum. Tevreden loopt hij langs de illegale
migranten. 'In ieder huisje wonen maar één of twee migranten terwijl er acht in
passen', zegt hij. 'We houden ons ook niet aan de voorgeschreven drie uur
luchten. Iedereen mag bijna de hele dag naar buiten.'

Kortgeleden noemden mensenrechtenorganisaties Amygdaleza nog de 'hel op aarde'.
Ze zagen ratten rond de benen rennen van migranten die soms langer dan 28
maanden vastzaten omdat ze illegaal in Griekenland verbleven. Maar toen in
februari twee migranten overleden in het detentiecentrum - de ene doordat
medische hulp te laat kwam, de ander door zelfmoord - kwam een minister van de
nieuwe Griekse regering langs met de belofte iedere dag migranten vrij te laten
en alle detentiecentra te sluiten.

De Syriza-partij had grote plannen voor een menselijker migratiebeleid in
Griekenland. Maar nu ze bijna een half jaar aan de macht is, blijkt dat die
plannen moeilijk te realiseren zijn. Al was het maar omdat er sinds februari
alleen maar meer migranten de Griekse route naar Europa hebben gekozen. Iedere
dag komen er ongeveer zeshonderd via zee naar de Griekse eilanden. De bijna
failliete regering kan de migratiecrisis er niet bij hebben.

'Griekenland kan op dit moment niet voldoen aan de behoeften van deze mensen ',
zegt de staatssecretaris voor Migratie, Tasia Christodoulopoulou, in haar
kantoor in Athene. 'Het is treurig, maar onze middelen en ons asielsysteem zijn
er niet op berekend.'

De nieuwe Griekse regering creeerde voor het eerst de post van staatssecretaris
voor Migratie en gaf die baan aan juriste en mensenrechten-activiste
Christodoulopoulou. 'Ik had optimistische plannen toen ik aantrad', zegt ze.
'Maar die stuitten op een reality check. Zelfs kleine stappen blijken erg
ingewikkeld.' Het sluiten van de detentiecentra is een van de gesneuvelde
plannen. 'De detentiecentra zijn grotendeels met Europees geld gebouwd en als we
ze sluiten, moeten we dat terugbetalen', zegt Christodoulopoulou. 'Dat geld
hebben we niet.'

Asieladvocaten zien inderdaad weinig verbetering. 'Door het hele land worden
migranten vastgehouden in politiecentra', zegt advocate Maria Papamina. 'In de
omgeving van Athene lukt asiel aanvragen helemaal niet meer. Vanwege gebrek aan
personeel is dat tegenwoordig alleen mogelijk via Skype. Kun je het je
voorstellen? Ze hebben één persoon achter een computer gezet, terwijl honderden
asielzoekers proberen verbinding te maken.'

Gevangenis

In Amygdaleza zitten ook vluchtelingen en minderjarigen opgesloten. 'Waarom ben
ik hier, ik kom uit de oorlog in Syrië', roept een man er door het hek naar
hoofdofficier Emmanouilidis. De Syriër is vanuit Aleppo naar Turkije gevlucht en
kwam Griekenland binnen via het eiland Rhodos. Acht dagen geleden hield de
Griekse politie hem aan toen hij in Athene op een plein zat. Hij liet de
tijdelijke verblijfsvergunning zien die ze hem op Rhodos hadden gegeven, maar de
politie bracht hem toch naar Amygdaleza. 'Dit is een gevangenis', zegt hij. De
hoofdofficier mompelt dat er iets mis moet zijn met zijn papieren. 'We zoeken
het uit.'

Toch is er wel wat veranderd. De Syriza-regering heeft de detentietijd voor
migranten verkort tot zes maanden en belooft detentie alleen als laatste middel
te gebruiken. De detentiecentra zijn leger geworden. In Amygdaleza daalde het
aantal gedetineerden in maart van 1.800 naar 100, hoewel het daarna weer naar
430 steeg.

'Dat is een zeer welkom begin, maar we maken ons nog steeds grote zorgen', zegt
Apostolos Veizis van Artsen zonder Grenzen. 'Er is geen permanente medische hulp
aanwezig in de detentiecentra en je kunt je afvragen of het überhaupt een
geschikte plek is voor mensen met ziektes en trauma's. Er lopen ratten rond, er
is nauwelijks warm water en er zijn geen hygiënische middelen. Er is niet eens
een medische screening.'

Voor producten als kleding, zeep en medicijnen is het detentiecentrum
afhankelijk van donaties. Dokters werken er op projectbasis. Loopt een project
af, dan is er soms maanden niemand. De hulp is bovendien niet voldoende, vindt
de Juridische raad voor Migranten in Athene. 'Ik heb een cliënt met hiv in het
Amygdaleza-centrum, die in twee maanden tijd nooit naar het ziekenhuis is
gebracht en geen medicijnen krijgt', zegt advocate Eleni Koutsowaki. 'Die zijn
te duur. Het detentiecentrum heeft alleen geld voor eten, maar zelfs dat is van
slechte kwaliteit. Aardappels, pasta en brood, maar geen groente en fruit. De
cateringdienst hebben ze trouwens ook al maanden niet betaald.'

Het aantal migranten dat in Griekenland aankomt, is in de eerste vier maanden
van 2015 al ruim zes keer groter dan in dezelfde periode vorig jaar - in totaal
al meer dan 42 duizend volgens de VN. De meerderheid bestaat uit Syrische
vluchtelingen en het zijn meer kinderen dan in het verleden. Vanwege gebrek aan
opvangcentra moeten ook vrouwen met baby's 's nachts op de trappen van het
politiebureau van eiland Leros doorbrengen. Op het eiland Kos slapen ze met
honderden anderen op de grond in de gangen van een vervallen hotel. Of ze kunnen
eten, hangt af van hun reisbudget.

Bezuinigingen

'We hebben drie keer zoveel medewerkers nodig', zegt staatssecretaris
Christodoulopoulou. 'Politiemannen op de eilanden, kustwachtmedewerkers en
personeel voor de asieldiensten. Maar vanwege de bezuinigingen mogen we niemand
aannemen. Het IMF dwingt ons juist mensen te ontslaan. We wachten nog op het
geld van de EU voor hulp bij de migratie. De vorige regering had dat in oktober
moeten aanvragen, maar heeft dat nooit gedaan. Dat heeft ons maanden gekost. In
de tussentijd kunnen we alleen vrijwilligersorganisaties smeken de mensen op de
eilanden te helpen en noodpakketten te sturen.'

De crisissituatie zal niet snel voorbij zijn, zegt de staatssecretaris. 'In
Syrië maken zowel de regeringstroepen als IS het leven onmogelijk', zegt ze.
'Een groot aantal Syriërs dat in Turkije afwachtte, heeft massaal de hoop
opgegeven en is naar de zeegrenzen getrokken. Zolang de grote landen geen
beslissingen nemen over hoe dat land kan worden geholpen, blijven de
vluchtelingen hier komen. De EU-landen moeten dat accepteren. Griekenland ook.
We kunnen ze niet terugsturen. We hebben hulp nodig van de EU. Ze moeten
eerlijker over Europa verdeeld worden.'

Veel hoop heeft ze niet. Het voorstel van de Europese Commissie om asielzoekers
te spreiden over Europese landen stuit al op verzet, terwijl het slechts over
een fractie gaat van de asielzoekers die in Griekenland aankomen. 'De EU-landen
willen niet helpen', zegt Christodoulopoulou. 'Ze zeggen dat bij hen de
fascistische partijen zullen opkomen als ze meer asielzoekers opnemen en dat de
werkloosheid toeneemt. Maar wij hebben hier met Gouden Dageraad al een
fascistische partij. En we hebben de hoogste werkloosheid van Europa.'

Veel migranten zijn op de hoogte van het beroerde Griekse migratie-beleid en
proberen zodra ze op het Griekse vasteland zijn via gevaarlijke wandelroutes
door te reizen naar Noord-Europa. Christodoulopoulou weet het. 'Wij kunnen ze er
niet van overtuigen in Griekenland te blijven', zegt ze. 'En we hebben ze ook
niets te bieden.'

We kunnen ze niet terugsturen. We hebben hulp nodig van de EU (Tasia
Christodoulopoulou, staatssecretaris van Migratie)




VIEW ORIGINAL PAGE: ,

GRAPHIC: Migranten achter het hek van het detentiecentrum in Amygdaleza.
Foto Nicola Zolin
Tasia Christodoulopoulou
Foto Nicola Zolin

LANGUAGE: DUTCH; NEDERLANDS"
164107660,2015-06-12T00:00:00,"PvdA, SP en GroenLinks voor afschaffen minimumjeugdloon",4,De Volkskrant,,VAN ONZE VERSLAGGEVER RAOUL DU PRÉ,,Ten Eerste; Blz. 2,,424,,"De jongerenlobby voor afschaffing van het minimumjeugdloon krijgt weerklank in
de Tweede Kamer. In een tamelijk zeldzaam vertoon van linkse gezamenlijkheid
trekken PvdA, SP en GroenLinks het initiatief naar zich toe om de loonregels
voor jongeren tussen 18 en 23 jaar gelijk te trekken met die van volwassenen.

'Gelijk loon voor gelijk werk', schrijven de Tweede Kamerleden Roos Vermeij
(PvdA), Sadet Karabulut (SP) en Linda Voortman (GroenLinks) vandaag in een
ingezonden stuk in de Volkskrant. 'Dat werkzame jongeren nu een beroep moeten
doen op bijzondere bijstand om rond te komen, is niet acceptabel. De waarde van
bestaanszekerheid verhoudt zich niet tot het minimumjeugdloon.'

Daarmee sluiten zij zich aan bij de actie van de organisaties van jonge
werkgevers en werknemers. Zij pleiten samen met enkele politieke
jongerenorganisaties voor afschaffing van het minimumjeugdloon, dat nu geldt
voor jongeren tussen 15 en 23 jaar en een stuk lager is dan het minimumloon voor
volwassenen. De jongeren vinden dat salaris niet gekoppeld moet zijn aan
leeftijd, maar aan het functioneren van een werknemer.

De actie kreeg onlangs veel publiciteit toen Soufian Afkir, een 19-jarige
vakkenvuller bij Albert Heijn, uit de kleren ging tijdens de
aandeelhoudersvergadering van Ahold. Afkir vroeg aandacht voor het
minimumjeugdloon dat hij bij de supermarkt verdient: nog geen 6 euro per uur.
Zijn boodschap: 'Ik mag stemmen en autorijden, maar krijg nog steeds een
jeugdloon.'

De Kamerfracties van PvdA, SP en GroenLinks willen herziening van de wet op het
minimumloon uit 1968. 'Die is ontworpen om werknemers in staat te stellen
zelfstandig door het leven te gaan. Dat kan voor een jongere die afhankelijk is
van het wettelijk minimumjeugdloon met geen mogelijkheid: van een loon van
683,30 bruto per maand kunnen de huur, verzekeringen en vaste lasten niet worden
betaald.'

De drie partijen kondigen een eigen initiatiefwet aan als het kabinet niet in
beweging komt. De PvdA kan hier vrijuit samen optrekken met de SP en GroenLinks,
want het valt buiten het regeerakkoord. Op steun van coalitiepartner VVD hoeven
de sociaal-democraten niet te rekenen. 'Het klinkt ontzettend sympathiek', aldus
het VVD-Kamerlid Anne Mulder, 'maar het Centraal Planbureau heeft al berekend
dat het zal leiden tot meer jeugdwerkloosheid. Die is al te hoog - we hebben
allerlei maatregelen genomen om dat op te lossen - dus we moeten nu geen plannen
bedenken die het erger maken. Wat heb je aan een hoger loon als je werkloos
thuis zit?'




VIEW ORIGINAL PAGE:

LANGUAGE: DUTCH; NEDERLANDS"
164107661,2015-06-12T00:00:00,Wie heeft wat te winnen bij een stelselherziening?,4,De Volkskrant,,ARIEJAN KORTEWEG,,Ten Eerste; Blz. 3,,349,,"De stelselherziening moet voor Mark Rutte (VVD) de kroon op het werk worden.
Zijn coalitie heeft veel hervormingen doorgevoerd, maar heeft nieuwe brandstof
nodig om de eindstreep te halen. Een breed gedragen belastingherziening zou
bewijzen dat de Rutte-doctrine werkt: een lands-bestuur dat wordt gedragen door
wisselende meerderheden.



Diederik Samsom (PvdA) heeft dringend behoefte aan successen. Alles beter dan
een kabinet dat als een nachtkaars uitdooft, of smoort in gekrakeel. Een
stelselherziening die aanwijsbaar veel PvdA-dna bevat - inkomensnivellering,
bescherming werknemers, meer werkgelegenheid - kan zijn partij goed doen. Een
mislukking is moeilijk uit te leggen.

Fractieleider Halbe Zijlstra (VVD) is druk doende met profileren. Van de partij,
en daarmee van zichzelf. Een stelselherziening met een sterk PvdA-stempel kan
onhandig zijn als de VVD later andere partners zoekt om mee te regeren. Voor
Zijlstra is een bescheiden herziening goed genoeg. In elk geval met
lastenverlichting voor de achterban.

Alexander Pechtold (D66) beweert al maanden dat Rutte II is uitgeregeerd. Alleen
een stelselherziening kan het voortbestaan van het kabinet rechtvaardigen. Zijn
geduld wordt nu op de proef gesteld. De mix van PvdA en VVD kan dicht bij D66
uitkomen. Hij zal ook innovatie en educatie willen belonen.

Sybrand Buma (CDA) kijkt de ontwikkelingen ontspannen aan. Hij is rolvast: geen
achterkamertjespolitiek; we steunen wat ons bevalt maar verbinden ons niet aan
grote akkoorden. Oppositiepartij CDA controleert de macht en wil daarbij geen
vuile handen maken. Als er een belastingstelsel komt met veel CDA-elementen,
neemt Buma alsnog zijn verantwoordelijkheid.

Voor Jesse Klaver (GroenLinks) is dit een kans zich te profileren. Hij was
dinsdag de eerste die om een brief van Wiebes vroeg en stond donderdag klaar om
die brief als ondermaats te bestempelen. Door de gewijzigde stemverhoudingen in
de Eerste Kamer kan GroenLinks het beleid beïnvloeden. Zonder aanpak van de
grote vermogens en verdere vergroening zal GroenLinks alsnog snel afhaken.




VIEW ORIGINAL PAGE:

LANGUAGE: DUTCH; NEDERLANDS"
164107662,2015-06-12T00:00:00,PostNL buigt voor kritiek zzp'ers,4,De Volkskrant,,VAN ONZE VERSLAGGEVER JONATHAN WITTEMAN,,Ten Eerste,,552,,"Pakketbezorgers kunnen kiezen voor vast dienstverband

PostNL is bereid zelfstandige pakketbezorgers een aanbod te doen om in dienst te
treden bij het bedrijf. De felle kritiek op de schijnzelfstandigheid onder
pakketbezorgers heeft PostNL doen besluiten om zzp'ers, als dat nodig is en zij
dat zelf willen, een vaste baan te geven. Hoeveel mensen op het aanbod willen
ingaan, is nog onbekend.

De 1.150 zelfstandige pakketbezorgers van PostNL zijn door hun karige
verdiensten en grote afhankelijkheid van hun vaak enige opdrachtgever symbool
geworden van schijnzelfstandigheid.

'We zijn er niet blind voor dat de meningen over zelfstandigen in de samenleving
veranderen', zegt Yme Pasma, directeur pakketten Benelux van PostNL. 'Wij zijn
een bedrijf van de straat en zullen altijd mee blijven veranderen.'

PostNL is voor zover bekend het eerste bedrijf dat op grote schaal aanbiedt om
zzp'ers in dienst te nemen. Over de positie van de zeker 100 duizend
zelfstandigen aan de onderkant van de arbeidsmarkt woedt een felle politieke
discussie. FNV-voorman Ton Heerts opperde deze week om de zelfstandigenaftrek af
te schaffen om schijnzelfstandigheid te ontmoedigen.

Het voorstel van PostNL is opmerkelijk, omdat de marktleider op de Nederlandse
pakkettenmarkt tot nu toe altijd ontkende dat er een probleem was met
schijnzelfstandigheid onder zijn pakketbezorgers. Het bedrijf kreeg de afgelopen
weken opnieuw kritiek op het flinterdunne onderscheid tussen werknemers en veel
van zijn in naam zelfstandige pakketbezorgers. De Volkskrant berichtte eind
vorige maand dat PostNL jarenlang geheime afspraken had met de Belastingdienst.
De fiscus beschouwde de pakketbezorgers als zzp'ers en niet als werknemers.

Bestelbus

Een deel van de tweeduizend zzp-pakketbezorgers van PostNL is afhankelijk van
het postbedrijf als enige opdrachtgever. Mede door de dure bestelbus die zzp'ers
van PostNL moeten aanschaffen houden ze slechts een schamel loon over, vindt
FNV. De vakbond liet uitrekenen dat als zzp'ers, net als gewone werknemers,
willen sparen voor hun pensioen, ze maandelijks minder overhouden dan het
minimumloon van 1.300 euro netto. Volgens PostNL, dat uitgaat van andere
berekeningen, houden zzp'ers netto 1.950 euro in de maand over.

FNV-bestuurder Reinier Stroo reageert 'voorzichtig positief' op het voorstel van
PostNL, maar houdt wel een slag om de arm zolang niet duidelijk is hoeveel
zzp'ers PostNL bereid is in dienst te nemen, en onder welke voorwaarden. Stroo
vindt verder dat er een eind moet komen aan de concurrentie op arbeidskosten
tussen werknemers en zelfstandigen bij PostNL, waardoor er een 'race to the
bottom' ontstaat. PostNL vermoedt dat slechts een deel van de pakketbezorgers op
het aanbod zal ingaan. Het bedrijf zegt sinds vorige zomer al 250
pakketbezorgers in dienst te hebben genomen.

CNV-bestuurder Aynur Polat spreekt van 'heel goed nieuws', maar hoopt wel dat
PostNL overweegt om ook ontslagen postbodes en chauffeurs een contract aan te
bieden als pakketbezorger.

Pakketbezorgersvoorman Maurice Jacobs, voorzitter van belangenvereniging
Subcopartners, is te spreken over het voorstel van PostNL. 'Ik denk dat het een
goede optie is. Op deze manier krijg je vanzelf een schifting tussen wie in
dienst wil en wie zelfstandig ondernemer wil blijven.




VIEW ORIGINAL PAGE:

GRAPHIC: Een zzp'er die werkt voor PostNL.
Foto Marcel van den Bergh / VK

LANGUAGE: DUTCH; NEDERLANDS"
164107663,2015-06-12T00:00:00,'De kritiek gaat ons aan het hart',4,De Volkskrant,,VAN ONZE VERSLAGGEVER JONATHAN WITTEMAN,,Ten Eerste,,694,,"Interview Yme Pasma, directeur pakketten Benelux PostNL

PostNL biedt zelfstandige pakketbezorgers na alle kritiek toch een vaste baan
aan. Waarom? 'Misschien ook wel om te laten horen dat het altijd beter kan',
zegt directeur Yme Pasma.

W ij zijn als PostNL uiteraard tegen schijnzelfstandigheid', zegt Yme Pasma,
directeur pakketten Benelux bij PostNL. Pasma (49) reageert op de kritiek dat
veel van de zogenaamd zelfstandige pakketbezorgers van PostNL in werkelijkheid
verkapte werknemers zijn. 'Onze werknemers voldoen aan alle wetten en
regelgeving, dus als in de media het beeld ontstaat dat dit niet zo is, dan
raakt dat ons. Uiteindelijk toetsen niet wij, maar de fiscus of iemand een
ondernemer is.'

Natuurlijk houden de Belastingdienst en PostNL zich aan de wet. Maar past het
ook bij de geest van de wet dat een pakketbezorger met slechts één opdrachtgever
toch als zelfstandige geldt?

'Wij zijn er niet blind voor dat de meningen over zelfstandigen in de
samenleving veranderen. Wij zijn een bedrijf van de straat en zullen altijd mee
blijven veranderen.

'Ik praat veel met onze ondernemers. Laatst sprak ik een pakketbezorger van een
jaar of 55: hr-manager geweest bij een grote onderneming, maar door een
reorganisatie op zijn 53ste werkloos geraakt. Hij had wel een afkoopsom
gekregen, maar niet groot genoeg om het tot zijn pensioen te kunnen uitzingen.
Hij zocht werk, maar werd nergens aangenomen.

'Omdat hij niet met een bijstandsuitkering achter de geraniums wilde zitten, is
hij noodgedwongen zzp'er geworden. Naar de letter van de wet is deze man een
ondernemer. Maar is dat nou echt ondernemerschap? Misschien moeten we
ondernemers zoals hij helpen door ze in dienst te nemen.'

PostNL gaat zzp'ers aanbieden om in vaste dienst te treden bij het bedrijf, als
de zelfstandigen dat tenminste zelf nodig achten. Pasma voegt daar wel aan toe
dat de meesten van de 1.150 zelfstandige pakketbezorgers van PostNL zichzelf ook
echt als ondernemer zien. Toen hij een zaaltje vol zzp'ers onlangs vroeg wie er
vast in dienst wil komen als pakketbezorger bij PostNL, stak er slechts eentje
een beetje lacherig zijn vinger op. 'Maar alleen als ik bij jullie net zoveel
verdien', zei hij.'

De reactie van PostNL steeds: er is helemaal geen probleem met
schijnzelfstandigheid. Vanwaar deze ommezwaai?

'Misschien ook wel om te laten horen dat het altijd beter kan. We zitten niet in
een ivoren toren. De wereld verandert, we horen wat er speelt, luisteren goed en
handelen daarnaar. We zijn de grootste speler in de pakketmarkt, het kan niet zo
zijn dat we dat allemaal op het spel gaan zetten, dus de kritiek gaat ons aan
het hart.'

PostNL kwam twee weken geleden in opspraak nadat de Volkskrant berichtte over
geheime afspraken tussen het postbedrijf en de Belastingdienst. Volgens Pasma
ging het slechts om een 'administratieve lastenverlichting'.

Bovendien lag het initiatief van de afspraken bij de Belastingdienst, niet bij
PostNL, geeft het bedrijf desgevraagd toe. 'De Belastingdienst krijgt veel
aanvragen voor een VAR (de 'verklaring arbeidsrelatie', vereist om als zzp'er te
mogen werken, red.), dat levert de fiscus behoorlijk wat werk op. De
Belastingdienst zei: we keuren VAR-aanvragen in de regel goed als
pakketbezorgers voor jullie werken, kunnen we dus niet een afspraak maken opdat
niet iedereen afzonderlijk een VAR hoeft aan te vragen.'

Een van de terugkerende kritiekpunten is dat PostNL de vruchten plukt van het
zzp'erschap van zijn pakketbezorgers, terwijl het de risico's, zoals
ziektekosten of de aanschaf van een dure bestelbus, dumpt bij zzp'ers.

'In dat beeld herken ik me niet. In de gesprekken die ik heb met zelfstandige
pakketbezorgers genieten zij van het ondernemerschap. Ze zijn blij om eigen baas
te zijn en een goede boterham te verdienen.

'We willen hen ook blijven helpen om zich zo goed mogelijk te ontwikkelen als
ondernemers. Ik denk dat we de laatste jaren ook veel hebben verbeterd wat dat
betreft. Tegelijkertijd moeten wij ook concurrerend blijven, dus moeten we
altijd op onze kosten letten. Maar dat doen we niet door asociaal te zijn. We
kunnen zowel concurrerend als sociaal zijn.'




VIEW ORIGINAL PAGE:

GRAPHIC: Yme Pasma: 'We moeten altijd op onze kosten letten.'
Foto Cigdem Yuksel

LANGUAGE: DUTCH; NEDERLANDS"
164107664,2015-06-12T00:00:00,Voert Heerts achterhoedegevecht?,4,De Volkskrant,,PETER DE WAARD,,Economie,,489,,"De kwestie


Na bankiers en voetbalbonzen lijken vakbondsbestuurders de impopulairste
beroepsgroep van Nederland te zijn. Dat heeft niets met graaien of corruptie te
maken, maar met manmoedige pogingen om de laatste restanten van de
verzorgingsstaat in stand te houden. Een achterhoedegevecht dat bijna als
maatschappelijke ondermijning wordt gezien in een land waar 'structurele
hervormingen' dezelfde slogan is geworden als 'solidariteit' een kwart eeuw
geleden.



Elke dag wordt met de slopersbal tegen het socialezekerheidsgebouw geslagen. Het
CPB pakte de rooskleurige groeiprognose van een dag eerder meteen aan om te
pleiten voor het schrappen van de seniorendagen en afbouwen van de WW. Nederland
groeit wel, maar om de cijfers van China te benaderen zal eerst op iedere
straathoek een bedelaar moeten staan en onder iedere winkelpui een zwerver
moeten overnachten.

FNV-voorzitter Ton Heerts werd deze week door de politiek en de media aan de
schandpaal genageld nadat hij zich tegen de zelfstandigenaftrek en het sociaal
ministelsel voor zzp'ers had gekeerd. Hij wil voorkomen dat werkgevers in de
race naar de bodem nog gemakkelijker mensen in vaste loondienst tegen zzp'ers
kunnen uitspelen en daarmee de Wet op de collectieve arbeidsovereenkomst uit
1927 zo'n beetje buitenspel zetten.

Maar de kans dat verhaal uit te leggen kreeg hij niet, omdat aan de tafel van
Jinek al Jeroen van der Boom was uitgenodigd. Nieuwsuur pakte de FNV'er aan met
een reportage over een freelancefotograaf die stelde dat hij dan geen droog
brood meer zou kunnen verdienen zonder de zelfstandigenaftrek. Daarna was iedere
kijker al zo vooringenomen dat het interview van Mariëlle Tweebeeke met Heerts
meer leek op de Spaanse inquisitie.

Het probleem is dat van andere lobby-organisaties (MKB-Nederland, VNO, LTO)
wordt geaccepteerd dat zij voor hun leden opkomen, maar dat van de vakbonden een
brede maatschappelijke verantwoordelijkheid wordt geëist. Ze moeten niet alleen
opkomen voor hun leden, maar ook voor alle andere groepen, inclusief de zzp'ers
die ze ongelukkigerwijs ook nog in de eigen gelederen hebben opgenomen. Van de
FNV-achterban bestaat 99,9 procent uit mensen in vaste loondienst die vinden dat
ze na zeven crisisjaren recht hebben op meer loon en meer zekerheid. Daarnaast
moet de FNV regelen dat bij economisch herstel flexibele contracten worden
omgezet in vaste, zodat de ledenaanwas is verzekerd. Het is geen nieuw dilemma.
In de jaren tachtig stonden de bonden voor een soortgelijke keuze: meer loon of
korter werken en loon inleveren in ruil voor meer banen. Toen werd gekozen voor
de solidariteit tussen werkenden en niet-werkenden, hoewel werklozen in die tijd
eenzelfde piepkleine minderheid in de bond vormden als zzp'ers nu.

In die tijd mocht Johan Stekelenburg het nog bij de VARA verdedigen.

Reageren?

p.dewaard@volkskrant.nl

Hervormen is nu wat solidariteit een kwart- eeuw geleden was




VIEW ORIGINAL PAGE:

LANGUAGE: DUTCH; NEDERLANDS"
164107665,2015-06-11T00:00:00,Buiten het profiel,4,De Volkskrant,,DAAN HEERMA VAN VOSS,,V Opening,,1572,,"Van de ene op de andere dag - INTERVIEW EMILE VAN AALTEN


Daan Heerma van Voss interviewt mensen die werkloos zijn geworden. Chef-
werkplaats Emile van Aalten: 'Hoe langer ik thuiszit, hoe meer ik denk: die
crisis is een slap excuus geweest.'

Op de lts wist Emile van Aalten (1955) al dat hij in de auto's wilde. 'Als kind
was ik gefascineerd door die dingen, ik loog over mijn leeftijd om her en der
proefritjes te kunnen maken, ik kende alle merken.' Zijn vader, zijn leraren,
iedereen raadde de autobranche af: het betaalde slecht en je kreeg er vieze
handen van. Februari 2014 ging garage en Renault-dealer Van Rhijn, gelegen in
een woonwijk in Amsterdam-Zuid, failliet. Van Aalten werkte er 26 jaar, eerst
als monteur, daarna als chef-werkplaats. Sindsdien heeft hij geen vast werk.



Hij woont in zijn eentje in Haarlem, in een straat waar de mensen in de
deuropening staan en praten over voordeelacties van supermarkten. Emile is een
geboren en getogen Amsterdammer, het kruis van de stad staat op zijn onderarm
getatoeeerd. 'Weet je wat me nou echt pijn doet?', begint hij. 'Dat sommige
buurtbewoners blij zijn dat we zijn vertrokken. Ik zit vaak te googelen, dan kom
ik terecht op forums waarop buurtbewoners alsmaar klagen: dat de stoom uit de
muren kwam, dat we lawaai maakten. Terwijl we juist altijd rekening met de
mensen hielden. En daarbij denk ik dan: bekommer je nou ook eens om de mensen
die er werkten. Mensen met een hypotheek, met jonge kinderen. Wat is dan
belangrijker, hun leven of jouw doorbroken middagslaapje?'

Hoe kwam u bij garage Van Rhijn terecht?

'Via een advertentie in De Telegraaf, in 1987. Destijds werkte ik in een garage
in Haarlem, een baan die ik via een vriend had gekregen. Daarvoor was ik
verwarmingsmonteur geweest en had ik in dienst gezeten. Ik was 32 toen ik bij
Van Rhijn begon. De werkdag begon om kwart over acht, maar ik was er meestal
eerder, om voorbereidingen te treffen en op mijn gemak een bakkie koffie te
drinken. Later, als chef-werkplaats, kreeg ik werkorders van de receptie, die ik
verdeelde onder de jongens. Al was ik chef, ik stond niet echt boven ze. We
kenden elkaar zo goed. Ze bellen nog weleens als ze een probleempje hebben.'

Wanneer begonnen de zaken minder te lopen?

'2012 was nog een druk jaar. Eind 2012 beëindigden we wegens geldgebrek het
contract van een monteur die er een jaar eerder was bijgekomen. Dat was geen
goed teken. 2013 was een uitermate slecht jaar. De bedrijven waarmee we
leasecontracten hadden afgesloten, gingen failliet - die klanten was je kwijt.
Particulieren kochten nauwelijks nog auto's, ze gingen minder rijden omdat het
te duur was, ze stelden het onderhoud aan hun auto uit. Op alle fronten werd het
minder.'

Gingen op de werkvloer geruchten over een ophanden zijnd faillissement?

'Helemaal niet. Er werden juist geintjes gemaakt. We dachten: de handel bloeit
wel weer op, er komen vast goede tijden aan. De mensen van de receptie waren een
uitzondering. Zij zeiden al vrij vroeg: het is over met deze tent. Wij in de
werkplaats wilden dat niet geloven, we mochten die negativiteit niet toelaten.
Ook al wisten we: het gaat niet goed, er zal iets moeten gebeuren.'

En dat 'iets' voltrok zich in februari 2014.

'Het was op een maandag. Van Rhijn, de eigenaar, kwam 's morgens naar me toe. Ik
moest de jongens op kantoor bij elkaar brengen. Voor iets belangrijks. Het
bedrijf bleek failliet. De crisis was verwoestend geweest.

'Pas later hoorde ik dat de verhuurder van het pand het huurcontract had
opgezegd. Dat stond los van de crisis. Er was zelfs een rechter aan te pas
gekomen en die oordeelde: binnen enkele weken moesten we eruit. De volgende dag
kwam de curator langs, hij zei dat we alle lopende projecten direct moesten
afronden.

'Hoe langer ik thuiszit, hoe meer ik denk: die crisis is een slap excuus
geweest. De beëindiging van het huurcontract, daar is het misgegaan. Wat de
redenen van de verhuurder zijn geweest? Ik weet het niet. Ik heb ernaar
gevraagd, maar nooit antwoord gekregen. Maar als de rechter eraan te pas komt,
speelt het probleem al veel langer, zo veel is zeker.

'Iedereen werd ontslagen. Van Rhijn had geen zin om op zijn 73ste ergens anders
een doorstart te maken. Hij had zelf al 6 ton in het bedrijf gestoken. Dat zei
hij tenminste.'

U gelooft dat niet?

'Ach ja, mensen zeggen van alles. Wat ik wel weet, is dat Van Rhijn in de goede
jaren uitstekend heeft geboerd.'

U bent boos op Van Rhijn.

'Tot op de dag van vandaag vind ik dat hij er niet alles aan heeft gedaan om de
zaak te redden. De overheadkosten waren te hoog, dus had het bedrijf iets
kleiner moeten worden. Maar er is nooit sprake geweest van enig plan om te
reorganiseren. Het bedrijf is gecontroleerd platgebrand. En daarnaast heeft hij
me sindsdien niet één keer gebeld om te vragen hoe het is. Een beetje mens doet
dat, na 26 jaar samenwerken.'

Hoe was de sfeer in die kantoorruimte?

'Gelaten. Vechten was zinloos. Er werden grapjes gemaakt, maar dat is een
muurtje bouwen. Eigenlijk wil je het niet geloven. Vergeet niet: ik heb het
bedrijf ook in volle bloei meegemaakt. Toen er veel auto's werden verkocht, er
een strakke planning in de werkplaats was, zeventien monteurs aan het werk.
Rijen vol gerepareerde auto's.'

Wat is er met het verdwijnen van de garage verloren gegaan?

'Het was een van de laatste ouderwetse garage-dealers in Amsterdam. Een echte
buurtgarage, we kenden onze klanten en zij kenden ons. Veel klanten liepen de
receptie gewoon voorbij en kwamen direct naar mij. Jeroen Krabbé wilde dat ik me
over zijn auto ontfermde, niemand anders mocht het doen.

'Tegenwoordig zitten de garage-dealers allemaal buiten de stad. Het zijn
showrooms, glazen huizen waar geen druppel olie vloeit. Wij konden niet tegen de
grote bedrijven op. Zij kunnen groot inkopen en zijn daarom in staat lagere
tarieven te vragen. Wij waren duur: 120 euro per uur. Dat was nodig om uit de
kosten te komen, maar toch: het is echt veel geld. Mensen praten vaak vol
weemoed over kleine winkeltjes en kruideniers die verdwijnen, maar uiteindelijk
wil niemand meer betalen dan nodig.'

Waar leeft u van?

'Een WW-uitkering van 1.800 euro bruto: 70 procent van wat ik vroeger verdiende.
Dat is niet veel. Vroeger kocht ik weleens een leuk paar schoenen of ging ik met
mijn vriendin uit eten, zonder erbij na te denken. Dat is over. Ik gebruik mijn
fiets en mijn scooter, maar zelden nog mijn auto. Het kost maar benzine. Ik ben
verliefd op dat ding, weiger hem weg te doen. Gekocht bij Van Rhijn, de sticker
zit er nog op.'

Wat vindt u het moeilijkst aan werkloos-zijn?

'Ik ben gezond, heb veel kennis in huis, maar kan er niets meer mee doen. Ik
krijg de ene afwijzing na de andere. In veertien maanden tijd ben ik uitgenodigd
voor twee gesprekken. Twee! Past niet in het profiel, past niet in het profiel.
Ik ben natuurlijk te oud, maar dat mogen ze niet zeggen, want dat is
leeftijdsdiscriminatie. Terwijl ik juist door mijn ervaring weet hoe dankbaar je
moet zijn voor werk. Ik weet zeker dat ik harder zou werken dan 90 procent van
de jongeren die wel 'in het profiel passen'. Eigenlijk is het een schande.

'Ik heb een paar maanden op onbetaalde basis als gastheer gewerkt, bij het UWV.
Mensen doorverwijzen, de deur opendoen. Ik kon er blijven werken, maar wel met
een uurloon dat lager is dan mijn uitkering. Dan zou ik mijn huur nauwelijks
meer kunnen betalen.'

Wat heeft u tijdens uw werkloosheid over uzelf geleerd?

'Mijn vertrouwen in mensen neemt wel af. Ze beloven veel, zeggen van alles. Je
doet het goed, je komt er wel. Leuk en aardig, maar ik ben nog nergens. Toen ik
mijn ontslag kreeg, had ik veel moed. Het werkloos-zijn kon nooit langer dan een
half jaar duren, ik wilde werken en barstte van de energie. Ik volgde
opleidingen en cursussen bij het UWV. Maar de laatste maanden heb ik geen moed
meer. Ik volg al jaren saxofoonlessen bij een goede vriend. Vroeger betaalde ik
hem, nu kan dat niet meer. Een paar weken geleden, toen ik nauwelijks in staat
was tot een fatsoenlijke noot, vroeg hij of het wel goed met me ging. Nee, zei
ik. Het ging helemaal niet goed. Ik begon gewoon te huilen.' De herinnering valt
hem zwaar. Zijn ogen lopen vol, zijn stem slaat over, hij ademt diep in, diep
uit. 'Nu ook weer. Het gaat gewoon niet. Ik heb nauwelijks nog invloed op mijn
leven.'

Bent u ooit teruggegaan naar het pand waar vroeger de garage zat?

'Ik ben een Amsterdammer, de stad blijft trekken. Maar de buurt van de garage
mijd ik. Er ligt te veel oud zeer. Ik moet het eens overwinnen, wanneer ik
sterker ben. Ik heb afgesproken met een oud-collega en vriend: als het mooi weer
is, gaan we er met zijn tweeën heen.'

+++

Emile van Aalten werkte in de jaren tachtig als verwarmingsmonteur. Na zijn
diensttijd kreeg hij op zijn 32ste een baan bij Renault-dealer Van Rhijn in
Amsterdam. Hij werkte er 26 jaar - tot zijn ontslag in 2014.

+++

Werkloos

Van oral historian Studs Terkel (1912-2008) verscheen in 1974 Working: People
Talk About What They Do All Day and How They Feel About What They Do, waarin
'gewone mensen' vertelden over hun werk. Terkel bracht met dat standaardwerk het
veranderende Amerika in kaart. Voor V begeeft schrijver Daan Heerma van Voss
zich nu in de wereld van de werklozen. Om de week een nieuw verhaal, een schets
uit het andere Nederland.

'De mensen van de receptie zeiden al vrij vroeg: het is over met deze tent. Wij
in de werkplaats wilden dat niet geloven'




VIEW ORIGINAL PAGE: ,

GRAPHIC: Emile van Aalten: 'Tegenwoordig zitten de garage-dealers allemaal
buiten de stad. Het zijn showrooms, glazen huizen waar geen druppel olie
vloeit.'
Foto Ivo van der Bent

LANGUAGE: DUTCH; NEDERLANDS"
164107666,2015-06-11T00:00:00,Geachte redactie,4,De Volkskrant,,,,Opinie en Debat; Blz. 24,,796,,"Lastenverlichting

Het gaat weer wat beter met Nederland. Het kabinet heeft ontdekt dat het een
paar miljard overhoudt en direct valt het woord 'lastenverlichting'. We gaan
minder belasting betalen, als het aan het kabinet ligt.

Nog geen jaar geleden schreeuwde Nederland moord en brand over de manier waarop
men in de verpleeg-huizen met bejaarden omging. Zelfs de moeder van de
staatssecretaris leed eronder. Een groot deel van de vaste krachten in de
thuiszorg is ontslagen en mocht tegen een veel lagere betaling terugkomen als
zzp'er. De afbraak van de verzorgingsstaat was in volle gang. Nu zijn er mensen
voor wie dat laatste een vies woord is. Die komen meestal zelf niets tekort. En
laten we eerlijk zijn: wie de afgelopen jaren gewoon aan het werk is gebleven,
is ook niets tekortgekomen.

Maar verzorgingsstaat of niet: er zijn een aantal zaken waarvan we allemaal
willen dat ze goed voor elkaar zijn. Waarom hoor ik dan nu niemand roepen: steek
dat overschot in zaken die nu beneden peil zijn. Zorg ervoor dat de zorg voor
hen die niet meer voor zichzelf kunnen zorgen weer gaat functioneren,
bijvoorbeeld.

Hans Valk, Dordrecht

Koopzondag

Gisteren heeft Ede een referendum gehouden over de koopzondag. Mag ik erop
wijzen dat in het veelgeprezen Berlijn de winkels elke zondag (behoudens een
paar keer per jaar) dicht zijn? Ook met Goede Vrijdag, Pasen et cetera is alles
dicht. Misschien loopt Ede wel voor de troepen uit als ze besluiten de winkels
op zondag gesloten te laten en hopelijk volgt Amsterdam dan dat voorbeeld!

Jan Middelkamp, Amsterdam

Koppel aftrek aan omzet

De discussie over het groeiend aantal zzp'ers wordt onaangenaam scherp. Steeds
meer worden zzp'ers als lakse, egoïstische, klaplopende lieden weggezet. Ton
Heerts maakt het wel heel bont door vanaf de vakbondkansel te roepen dat
zelfstandigen het sociale stelsel vernietigen als zij gebruikmaken van de
sociale zekerheid (Ten eerste, 10 juni).

Ik geloof niet dat het aantal zzp'ers ongebreideld doorgroeit. Voor heel veel
mensen is zelfstandig zijn simpelweg geen optie, omdat zij de vaardigheden en
instelling daarvoor missen. Zelfstandig zijn is een ambacht dat alleen door veel
trainen en je neus stoten onder de knie is te krijgen. 'Bildung' als
zelfstandige is nodig en dat is een zwaar traject.

De meest praktische oplossing voor de huidige ontevredenheid is: terug naar hoe
het een paar jaar geleden geregeld was met de zelfstandigenaftrek. Toen was de
hoogte van de aftrek afhankelijk van de omzet. Hoe hoger de omzet, hoe lager de
aftrek. Dat beschermt de zzp'er die met lage uurlonen moet werken van 10 euro of
minder - de alfahulp van de PvdA - en dat verhoogt de belastinginkomsten, omdat
goed boerende zelfstandigen meer belasting betalen - de consultant van de VVD.
Deze kleine aanpassing in het belastingstelsel is snel te regelen en volstaat
voor nu.

Caroline de Pater, Rotterdam zelfstandig zorgadviseur

Woning voor vluchtelingen

Drie gemeenteraadsleden van de VVD schrijven: 'We horen onze linkse collega's
weinig over vluchtelingen

die eindeloos wachten op een woning.' (O&D, 9 juni) Ik wil ze wel uitleggen
waardoor die woningen er niet zijn. VVD-minister Blok heeft gemeend dat de
woningbouwcorporaties best jaarlijks 1,7 miljard aan de schatkist kunnen
afdragen via de Verhuurdersheffing. Ook moesten ze opdraaien voor de schulden
van een paar andere corporaties.

Daardoor was er geen geld meer voor onderhoud en nieuwbouw. Ook worden
leegkomende huurwoningen verkocht of sterk in huur verhoogd. In Utrecht gaan de
corporaties zelfs de huizen in geliefde buurten verkopen om op die manier aan
geld te komen voor nieuwbouw. Dat levert pas op langere termijn huizen op en
vermindert de huidige voorraad.

Ik hoop dat de raadsleden nu begrijpen dat hun linkse collega's daar ook geen
antwoord op hebben.

Ben Ket, Utrecht

Taxioorlog

Als ik geland ben op Schiphol, wil ik met de goedkoopste taxi naar huis. Ik wil
daarvoor met mijn rolkoffertje best een paar honderd meter lopen naar een taxi
zonder 'Schipholvergunning'. Waarom is die taxi zoveel goedkoper? Omdat een
Schipholvergunning 'naar verluidt duizenden euro's per maand per auto' bedraagt
(Ten eerste, 9 juni). Hoeveel zegt u? Wie geeft die vergunningen af en verdient
er een godsvermogen aan? De

gemeente Haarlemmermeer? Schiphol? Er is niets tegen een vergunningenstelsel,
vanwege kwaliteitsbewa- king en beperking van het aantal taxi's. Maar ik ga dat
peperdure stelsel niet subsidiëren en netjes binnen de slagbomen op een
superdure taxi wachten. Die persoon bij de schuifdeuren van de aankomsthal is
geen 'ronselaar' die mij 'lastigvalt'. Het is een 'medewerker marktwerking'. De
dreiging van een taxioorlog ontstaat door de waanzinnige prijs van een
vergunning.

Paul Steijnen, Utrecht




VIEW ORIGINAL PAGE:

LANGUAGE: DUTCH; NEDERLANDS"
164107667,2015-06-11T00:00:00,De angst regeert onder Marokkaanse vrouwen,4,De Volkskrant,,RENÉE DE ZWART,,Opinie en Debat; Blz. 23,,832,,"Jonge moslima's


Marokkaans-Nederlandse meisjes dreigen zich te isoleren van de Nederlandse
samenleving.

Als vertegenwoordigster van een migrantenvrouwenorganisatie in Amsterdam woon ik
regelmatig bijeenkomsten bij over de problemen van Marokkaanse Nederlanders,
variërend van huiselijk geweld tot radicalisering.

In de discussies over criminaliteit en radicalisering gaat de aandacht vooral
uit naar mannen en jongens. Maar die mannen en jongens hebben ook moeders,
dochters en zussen, die erg kwetsbaar zijn. Door deze eenzijdigheid raakt de
balans zoek. Bovendien bestaat de indruk dat jonge moslima's het heel goed doen.
Dat is niet het beeld dat ik heb.



De vrouwenorganisatie waar ik werk, staat in een Amsterdamse buurt met veel
gezinnen met een kluwen van problemen: lichamelijke en psychische ziekten,
werkloosheid, verslaving, schulden, mishandeling, opvoedings- en
gedragsproblemen. Er komen veel vrouwen en meisjes bij ons aankloppen voor hulp.
Uit de klachten blijkt dat het voor Marokkaanse Nederlanders een stuk moeilijker
is een baan of stageplaats te vinden. Ook op school hebben zij het moeilijker.
Maar als je thuis een warm liefdevol nest hebt, kun je die tegenslagen beter het
hoofd bieden. Helaas is daar dikwijls geen sprake van.

Ik zie veel mannen bij ons aan de deur komen die ziek zijn in hun hoofd, ik zie
moeders die de Nederlandse samenleving niet begrijpen, weinig gevoel voor
eigenwaarde hebben, angstig en vaak getraumatiseerd zijn. De angst regeert.

Vrouwen en meisjes zijn vaak bang voor hun echtgenoot, broer of zoon die hun
gedrag wil controleren. Daarnaast is er de angst voor van alles wat zich buiten
de deur af speelt en de angst voor de duivel en de hel. De ouders, ook vaak
alleenstaande moeders, zijn niet in staat hun kinderen in onze tamelijk
gecompliceerde samenleving, die ze zich onvoldoende eigen hebben gemaakt, op te
voeden. Het is vaak slecht gesteld met de communicatie in de gezinnen. De
opvoeding is meestal erg directief, dus wel straffen, maar weinig belonen. Dit
ontaardt in stressvolle situaties, in onderdrukking en in een gebrek aan liefde
en aandacht thuis.

De jongens vertonen eerder zichtbaar ongewenst gedrag. Zij zijn het onderwerp
van het debat over de problemen van migrantenkinderen in Nederland. De meisjes
worstelen meestal in stilte met hun problemen. Van hen heeft de samenleving in
eerste instantie niet zo veel last. Daar door dreigen zij een vergeten groep te
worden. Omdat meisjes en jongens elkaar wederzijds beïnvloeden, heeft
radicalisering een veel bredere basis dan aanvankelijk wordt gedacht.

De zoektocht naar hun identiteit, die op zichzelf normaal is voor pubers en
adolescenten, is voor Marokkaans-Nederlandse meisjes veel moeilijker. Zij
worstelen met meerdere identiteiten. Van hun behoudend-Marokkaanse thuis krijgen
ze mee dat het belangrijk is gehoorzaam, zorgzaam, bescheiden en vooral
onderdeel van de familie te zijn en hun eer te beschermen. Niet bepaald
eigenschappen die het gemakkelijk maken je plaats te vinden in de westerse
samenleving.

De school vertegenwoordigt de westerse waarden en normen, de straat lijkt
normloos te zijn en daarnaast hebben de meisjes ook nog een islamitische
religieuze identiteit. Deze verschillende culturen lijken in strijd met elkaar.
Je bent Nederlands, maar de samenleving ziet je vooral als Marokkaans en/of
islamitisch. Je hoort bij een groep die niet bovenaan staat in de statusladder
in Nederland. Jouw groep wordt achtergesteld, je voelt je als groep bedreigd en
je bent onzeker over je identiteit.

De competenties die je op school kunt leren - een kritische houding aannemen,
reflecteren en het debat aangaan - slaan onvoldoende aan bij de meisjes, omdat
ze in strijd zijn met de cultuur van thuis. Door hun onzekerheid zoeken ze
steeds vaker houvast in hun geloof. Ze kiezen voor een leefwijze met een sterke
structuur en strenge leefregels die hun weinig ruimte geeft om te participeren
in de samenleving.

Het gevaar dat deze meisjes zich gaan isoleren van de samenleving wordt groter.
Wij horen dat de tolerantie van 'gewone' Nederlandse vrouwen voor de
Marokkaans-Nederlandse vrouwen afneemt. De agressie tegen 'hoofddoekjes', op
straat en in winkels, neemt toe.

Ik zie vooral heel erg kwetsbare meisjes die, net als hun moeders, een negatief
zelfbeeld en veel emotionele problemen hebben. Dit maakt ze vatbaar voor
loverboys en radicale personen. Laten we daarom niet vergeten ook te investeren
in de verbetering van de communicatie tussen moeders en dochters en dus in de
communicatie in de gezinnen, in het ontwikkelen van creativiteit om het
zelfvertrouwen en kritisch vermogen te vergroten.

Het versterken van identiteit, weerbaarheid, zelfvertrouwen van de meisjes
voorkomt dat een steeds grotere groep zich afkeert van de Nederlandse
samenleving. Het is niet moeilijk, het is niet duur en heeft een hoog rendement.

Doordat meisjes meestal in stilte worstelen met hun problemen, dreigen zij een
vergeten groep te worden




VIEW ORIGINAL PAGE:

GRAPHIC: Marokkaans-Nederlandse meisjes worstelen met meerdere identiteiten.
Foto Bert Spiertz
Renee de Zwart is medewerkster van een migrantenvrouwenorganisatie in Amsterdam.

LANGUAGE: DUTCH; NEDERLANDS"
164107668,2015-06-11T00:00:00,Spreiding van migranten stuit op verzet in EU,4,De Volkskrant,,VAN ONZE CORRESPONDENT,,Ten Eerste; Blz. 13,,534,,"De Europese ministers van Justitie willen hun handen niet branden aan het
voorstel van de Europese Commissie om asielzoekers over de lidstaten te
spreiden. Ze vroegen dinsdag eerst een principiële uitspraak van de
regeringsleiders eind deze maand of verplichte asielquota wenselijk zijn.

Terwijl de afgelopen weken opnieuw vele duizenden migranten Europa bereikten via
de stranden van Italië en Griekenland, kijken twaalf EU-landen (waaronder Polen,
Spanje, Tsjechië, Roemenië en Hongarije) de andere kant op bij een eerlijker
verdeling. Acht andere (waaronder Nederland, Frankrijk, Duitsland en België)
zijn akkoord met verplichte spreiding, maar eisen wijzigingen in onder meer de
verdeelsleutel, blijkt uit een vertrouwelijk verslag over de lopende
onderhandelingen.

Uitstel van het quotaplan is een tegenslag voor Commissievoorzitter Juncker. Die
plaatste zijn volle politieke gewicht achter het voorstel en riep de leiders op
tot actie in plaats van meelevende verklaringen over de vele migranten die
verdrinken in de Middellandse Zee.

Vorige maand presenteerde de Commissie haar Migratieagenda. Die berust op twee
pijlers: de migrantenstroom indammen (houd ze in de regio's waar ze vandaan
komen) en een eerlijker verdeling van de kansrijke asielzoekers die voor het
overgrote deel in Italië en Griekenland aankomen.

Om die twee landen te ontlasten stelt de Commissie voor de komende twee jaar
veertigduizend daar gearriveerde asielzoekers naar andere Europese landen over
te brengen. Nederland zou er 2.047 moeten opnemen, Duitsland 8.763. De
verdeelsleutel is gebaseerd op de welvaart van een land, het aantal inwoners, de
werkloosheid en het aantal reeds aanwezige asielzoekers.

De verplichte spreiding stuitte van meet af aan op groot verzet bij de
EU-landen. Twaalf verzetten zich 'overduidelijk' tegen deze dwang, zo blijkt uit
het verslag van de gesprekken tussen de EU-ambassadeurs van de lidstaten. Voor
hen zijn door Brussel opgelegde quota uit den boze. De acht landen die het
verplichtende karakter wel accepteren, hebben eveneens een aantal wensen.

Zo vragen Duitsland en Frankrijk om een andere verdeelsleutel waarbij het aantal
al aanwezige migranten zwaarder weegt. Nederland wil garanties dat iedereen
meedoet en dat Italië en Griekenland van iedere asielzoeker vingerafdrukken
opslaat om te voorkomen dat ze illegaal gaan reizen en elders asiel aanvragen.

De ambassadeurs wijzen erop dat de regeringsleiders in april tijdens een
speciale migratietop alleen instemden met vrijwillige opname van vluchtelingen
die buiten Europa verblijven. Dat de Commissie vervolgens met quota voor
asielzoekers in Europa kwam, heeft grote boosheid veroorzaakt in nogal wat
landen. Vandaar hun verzoek dat eerst de leiders oordelen over de verplichte
spreiding, tijdens hun reguliere top eind juni in Brussel. Dat belooft volgens
betrokkenen een 'verhit debat' te worden.

De Justitie- en Binnenlandse Zaken- ministers zullen wel de andere (minder
controversiële) onderwerpen uit de Migratieagenda van de Commissie bespreken.
Het gaat onder meer om afspraken met de landen van herkomst en doorgang om de
migranten tegen te houden en over de aanpak van mensensmokkelaars.




VIEW ORIGINAL PAGE:

LANGUAGE: DUTCH; NEDERLANDS"
164107669,2015-06-11T00:00:00,Europese beurzen boeken forse winst,4,De Volkskrant,,VAN ONZE VERSLAGGEVER,,Economie; Blz. 30,,226,,"De Europese aandelenmarkten boekten woensdag forse winsten. De AEX sloot 1,4
procent hoger op 481,45 punten en de Midkap steeg 1 procent tot 728,76 punten.
De DAX in Frankfurt was de 'kampioen van de dag' met een winst van 2,4 procent.
De graadmeters in Londen en Parijs gingen respectievelijk 1,1 en 1,8 procent
vooruit.

Randstad (plus 4,3 procent) en Vopak (plus 4 procent) wisselden elkaar
regelmatig af als koploper van de AEX. Het uitzendconcern stond dinsdag ook al
bovenaan, nadat was gebleken dat de werkgelegenheid voor uitzendkrachten flink
is toegenomen. In het kielzog van grote broer Randstad deden ook Brunel (plus
3,9 procent) en USG People (plus 3,4 procent) goede zaken. De twee behoorden tot
de vijf sterkste stijgers in de Midkap.

Het opvallendste Europese cijfer kwam uit Frankfurt, waar de Duitse modegroep
Gerry Weber bijna 31 procent onderuitging na het loslaten van de doelstellingen.
Ook in de Verenigde Staten ging het goed: de aandelenbeurzen in New York
herstelden woensdag van de sterkste daling in twee maanden. Vooral in de
techsector was veel beweging. Intel en Microsoft behoorden tot de sterkste
stijgers en ook Apple, dat vier dagen op rij in de min afsloot, steeg weer met
ruim 1 procent.

De euro was 1,1303 dollar waard, tegen 1,1275 dollar bij het slot van de
Europese beurzen op dinsdag.




VIEW ORIGINAL PAGE:

LANGUAGE: DUTCH; NEDERLANDS"
164107670,2015-06-11T00:00:00,500 man eruit bij Royal IHC,4,De Volkskrant,,VAN ONZE VERSLAGGEVER JARL VAN DER PLOEG,,Economie; Blz. 30,,539,,"De op een na grootste scheepsbouwer van Nederland, Royal IHC uit Sliedrecht, is
van plan 487 van de 3.000 vaste werknemers te ontslaan. Ook loost het bedrijf
een groot deel van de 1.127 inhuurkrachten en sluit het twee van de vier
Nederlandse scheepswerven.

'Krimpen, verplaatsen en veranderen', zo noemt IHC de reorganisatie zelf. Het
krimpen betekent dat twee van die vier scheepswerven, die in
Hardinxveld-Giessendam en in Sliedrecht, definitief hun deuren sluiten. Een
groot deel van het werk dat daar werd gedaan, zal worden verplaatst naar de
werven in Krimpen aan den IJssel en Kinderdijk. Ook wil IHC versneld extra
bouwcapaciteit in het buitenland realiseren en meer inzetten op de productie van
materieel en service- en verhuuractiviteiten.

Toch is het bedrijf niet van plan Nederland op termijn helemaal de rug toe te
keren. 'Het is al van alle jaren dat wij werk over de grens laten doen', zegt
een woordvoerder. 'We hebben nu al partners in Oost-Europa en China, deels omdat
het zekere kostenvoordelen met zich meebrengt. Maar het is geen of-of-verhaal.
Het is een en-en-verhaal. Wij zullen altijd in Nederland blijven bouwen want
voor de echte kennis, de hoogwaardigheid en de toegevoegde waarde moet je hier
zijn. Maar banaal gezegd: het lassen kan ook elders.'

Bram Roelse, topman van het bedrijf dat vooral gespecialiseerd is in de bouw van
schepen en materieel voor de offshore- en baggerindustrie, liet woensdag weten
vooral last te hebben van de 'economische ontwikkelingen in de markten waarin
IHC opereert'. Lees: de sterk gedaalde olieprijs, die schommelt rond de 60
dollar per vat.

'Onze klanten hebben een olieprijs nodig van minstens 70, maar liever 80 of 90
dollar per vat om de investeringen in dure schepen terug te verdienen', aldus
een woordvoerder. 'Uit allerlei macro-analyses blijkt echter dat de prijs zich
de komende jaren niet zal herstellen.' Grote oliemaatschappijen wachten daardoor
met de aanschaf van nieuw materieel, met veel minder werk voor gespecialiseerde
scheepsbouwers als IHC tot gevolg. Topman Roelse verwacht dat er dit jaar tot
wel 40 procent minder orders binnenkomen dan in 2014.

Het slechte nieuws volgt op een periode van succes in Sliedrecht. Eind 2013 werd
er nog uitbundig geproost na een binnengehaalde megaorder van het Braziliaanse
staatsoliebedrijf Petrobras: de zes te bouwen pijpenleggers betekenden 1 miljard
euro extra omzet en in totaal 'zes miljoen manuren'aan werk. Maar nu die schepen
zo goed als klaar zijn en er geen grote nieuwe orders op de rol staan, moet er
juist personeel verdwijnen.

IHC zegt de reorganisatie nog dit jaar te willen afronden en is bezig met het
opstellen van een sociaal plan waarover het met de vakbonden in conclaaf gaat.

De bonden zeggen op hun beurt geschokt te zijn vanwege de grote hoeveelheid
ontslagen. CNV-bestuurder Piet Verburg: 'Het doet pijn dat zoveel werknemers,
flex én vast, hun baan kwijtraken.' Ook de FNV legt zich niet bij voorbaat neer
bij het ontslag van zoveel werknemers. 'Wij hebben grote twijfels bij het
strategisch beleid van een bedrijf dat al jaren grote winsten maakt, steeds meer
productie naar het buitenland verplaatst en hiervoor de eigen vakmensen
opoffert', aldus de bond.




VIEW ORIGINAL PAGE:

GRAPHIC: Medewerkers van IHC in Sliedrecht woensdag. De werf daar gaat dicht.
Foto Arie Kievit / ANP

LANGUAGE: DUTCH; NEDERLANDS"
164107671,2015-06-11T00:00:00,Eenvoud en lagere belasting op werk,4,De Volkskrant,,ROBERT GIEBELS,,Ten Eerste,,785,,"Het huidige belastingstelsel is alweer veertien jaar oud. In die tijd is het een
onbegrijpelijk gedrocht geworden van specifieke kortingen, inkomensafhankelijke
heffingen en uitzonderingen daarop.

Het kabinet wil dat het nieuwe belastingstelsel eenvoudiger wordt en werk
stimuleert door de belasting op arbeid te verlagen. Over die twee uitgangspunten
zijn VVD en PvdA het eens. Maar de coalitiepartijen denken fundamenteel anders
over de functie van belasting. Voor de liberalen is de fiscus een noodzakelijk
kwaad om geld op te halen, voor de PvdA dé manier om ideologische verlangens te
verwezenlijken.

Elk ingrijpen in het belastingstelsel maakt slachtoffers: burgers en bedrijven
die door de verandering meer gaan betalen. Om die schade te compenseren is, zo
schat het kabinet, 5 miljard nodig.

Inkomstenbelasting

Wiebes' ambitie met het nieuwe stelsel is dat 'Nederlanders minder belasting
gaan betalen, het stelsel stapsgewijs eenvoudiger wordt en er echt meer
werkgelegenheid ontstaat'. Bij 'minder belasting betalen' gaat het vooral om
inkomstenbelasting. Met het verlagen van de eerste belastingschijf profiteren
alle inkomens, laag en hoog. Dat is niet alleen fijn voor de mensen, maar ook
voor de economie. Uit onderzoek blijkt dat het verlagen van de belasting op
arbeid de eenvoudigste en doeltreffendste manier is om de economie te
stimuleren. Het gaat om het verschil tussen wat het een werkgever kost om iemand
in dienst te hebben en wat die werknemer netto overhoudt. Hoe kleiner die 'wig'
hoe beter voor de arbeidsmarkt. Het verkleinen van de wig is Wiebes' kruistocht.

Belasting op consumptie

De belasting op arbeid en op consumptie zijn voor het kabinet communicerende
vaten. Het verlagen van de eerste moet betaald worden met het verhogen van de
tweede, bijvoorbeeld de btw. Volgens Wiebes is het beter voor de economie om de
lasten op arbeid te verlagen, dan de lasten op consumptie. Bovendien is de
belasting op arbeid in Nederland internationaal gezien hoog en die op consumptie
laag. Het lage btw-tarief is in Nederland met 6 procent én erg laag én
veelgebruikt. Driekwart van de aankopen valt eronder. Een hogere btw - laag of
hoog tarief - ontmoedigt consumptie en dat kan goed zijn voor het milieu.
Tegelijk zet een verhoging van de btw de grensstreek in vuur en vlam en hebben
lagere inkomens daar verhoudingsgewijs meer schade van dan hogere.

Toeslagen

Het toeslagenstelsel zorgt ervoor dat circa 7 miljoen mensen tegelijk
belastinggeld betalen én krijgen. En het gaat ook nog vaak fout met die
toeslagen: aan het eind van het jaar moet de helft van de ontvangers iets
terugbetalen aan de Belastingdienst of iets terugkrijgen. Dat 'circus' moet
stoppen, vindt vooral de VVD. Maar hoe? Een plan om van alle toeslagen plus de
kinderbijslag één huishoudentoeslag te maken, bleek onuitvoerbaar. Wat wel kan,
is de belastingbetaler uit het circus halen en de toeslag rechtstreeks overmaken
aan de voor die toeslag relevante organisatie. Dat kan de
kinderopvangorganisatie zijn, de zorgverlener of de zorgverzekeraar. Bijkomend
voordeel: dat vermindert fraude. Bijkomend nadeel: uitvoeringsproblemen zoals
met het pgb.

Belasting op vermogen

Vermogen van huishoudens zit in de eigen woning, het opgebouwde pensioen en in
een opgespaard tegoed met spaarrente of beleggingsrendement als inkomsten. Van
huis en pensioen blijft het kabinet voorlopig af, want daar is al genoeg op
hervormd. Blijft over: het belegde kapitaal of spaargeld. Ieder verdient daar
het zijne op. In Nederland doet de fiscus alsof dat rendement 4 procent is.
Daarover wordt 30 procent vermogensbelasting betaald, oftewel 1,2 procent van
het vermogen. Maar die 4 procent is niet langer reëel, blijkt uit het
dagafschrift van de spaarrekening; sparen kost in veel gevallen zelfs geld omdat
de rente lager is dan de belastingheffing. Dit gaat veranderen: of er wordt een
realistischer denkbeeldig percentage gebruikt, of er wordt in plaats van fictief
rendement belasting geheven over de werkelijk behaalde opbrengst.

Gemeentelijke belasting

Een niet te stoppen trein is dat gemeenten meer belasting gaan heffen. Alleen al
omwille van de decentralisatiebeweging die steeds meer verantwoordelijkheden bij
lagere overheden legt. Als een gemeente meer taken krijgt, moet ze ook meer
mogelijkheden hebben om zelf aan geld te komen. Nu is de belangrijkste
inkomstenbron van een gemeente nog het geld dat ze van het Rijk krijgt. Als dat
kan verminderen omdat gemeenten zelf hun broek ophouden, kan de belasting op
arbeid omlaag, denkt Wiebes, met alle zegeningen voor de economie van dien. De
belastingbetaler betaalt in theorie evenveel, in de praktijk hangt dat af van
zijn woonplaats.




VIEW ORIGINAL PAGE: ,

LANGUAGE: DUTCH; NEDERLANDS"
164107672,2015-06-10T00:00:00,Boegbeelden Basisweg zijn boos!!,4,De Volkskrant,,DOOR LOES REIJMER,,V Opening,,1892,,"Interview Telegraaf-adel: onrust, ontslagen en oplagedaling


Het Telegraafbloed stroomt hun nog door de aderen. Maar ze maken zich grote
zorgen. Drie oudgedienden over het verdwenen familiegevoel en zeepverkopers in
de top.

Nee, veel moeite kostte het niet, zegt Cees Koring (71). Nadat het ontslag van
Sjuul Paradijs bekend was geworden, verzamelde hij binnen een paar uur 21
ondertekenaars voor de protestbrief die in De Telegraaf moest worden
gepubliceerd. Koring: 'Van Henk kreeg ik zelfs een scan met een echte
handtekening.'



Henk van der Meijden (77), verontschuldigend: 'Ik wist niet wat de bedoeling
was.'

'Open brief aan de raad van bestuur', luidde de kop van het stuk dat de 'zeer
ongeruste oud-medewerkers' op woensdag 20 mei op de opiniepagina's van De
Telegraaf publiceerden. Ook zij verzetten zich, net als de huidige redactie en
de ontslagen hoofdredacteur Paradijs, tegen de plannen van de directie en raad
van bestuur van moederbedrijf TMG. Die willen deelredacties als Privé en De
Financiële Telegraaf verzelfstandigen, zodat deze niet meer onder de
hoofdredactie vallen en op andere manieren kunnen worden uitgebaat. De
journalistieke onafhankelijkheid zou daarmee geofferd worden ten gunste van de
commercie, vrezen de tegenstanders.

De publicatie van de protestbrief was uniek: De Telegraaf is van oudsher een
gesloten bolwerk. Onvrede, ontslagen en oplagedalingen; de Basisweg hult zich
meestal in stilzwijgen. Tot het gedwongen vertrek van Paradijs dus.

'Sjuul, deze krant is voor jou', vond de abonnee de volgende dag op de deurmat.
Op de brievenpagina's mochten lezers dagenlang hun voormalige hoofdredacteur
bewieroken en de directie uitjouwen. Stercolumnist Rob Hoogland liet zich
interviewen door NRC Handelsblad, redacteuren klapten anoniem uit de school
tegen andere kranten. Mediaonderzoeker Piet Bakker noemde de harde strijd tussen
redactie en directie in deze krant 'uniek'. En oud-medewerkers, mannen die
floreerden in de tijd dat de Volkskrant en De Telegraaf lijnrecht tegenover
elkaar stonden, zeggen nu plotseling 'ja' tegen een interviewverzoek van hun
voormalige vijand.

Het ís dat De Telegraaf de krant van het volk is, anders zou je hier van heuse
Telegraaf-adel kunnen spreken. Henk van der Meijden werkte 44 jaar bij de krant,
hij was decennialang het boegbeeld van Privé, de showbizzpagina's evenals het
gelijknamige roddelblad. In 2002 ging hij met pensioen, hoewel hij nog altijd
directeur is van productiebedrijf Stardust.

Ook Thomas Lepeltak (75) werkte 44 jaar bij De Telegraaf. Van begin jaren
zeventig tot 2003 was hij de grote man achter het Stan Huygens Journaal, de
dagelijkse societyrubriek. Hij ging in 2005 met pensioen. De jongste is Cees
Koring, voormalig misdaadverslaggever en initiatiefnemer van de open brief. Hij
was 38 jaar aan de krant verbonden en schreef vier boeken over misdaad. Op de
achterflap van zijn publicaties wordt Koring aangeprezen als 'de peetvader van
de misdaadjournalistiek in Nederland'.

Een voor een komen de mannen Café Scheltema binnen, daarbij uitbundig en bij
naam begroet door de barman. Vooral Telegraaf-redacteuren kwamen veel in dit
bruine journalistencafé in het centrum van Amsterdam, omdat de redactie er
vroeger tegenover zat. Er wordt onwennig en ietwat ongeduldig geposeerd - met
uitzondering van Van der Meijden. 'Je moet elkaar aanraken op een foto', zegt
die. 'Dat leerde ik van Sophia Loren. Anders wordt het Madame Tussauds.'

Wat volgt is een chaotisch gesprek, waarbij een uitspraak van de een vaak echoot
in instemmend gemompel aan de andere kant van de tafel. 'Het mag geen
oudeherenpraat worden', zegt Koring bijvoorbeeld. Van der Meijden, bevestigend
vanaf links: 'Nee, nee, geen Muppet Show.' Lepeltak laat zich graag afleiden
door de gangen van de cafékat en diens prooi, een inmiddels murwe muis. Hoofd
onder de tafel: 'Kijk! Ze is gevlucht. Ze zit daaronder!'

Alle klucht daargelaten: als je 'de unieke strijd' die zich momenteel afspeelt
aan de Basisweg wilt begrijpen vanuit de historie van de krant, moet je met deze
mannen praten. Er stroomt, zoals ze zelf zeggen, 'Telegraaf-bloed' door hun
aderen. Van der Meijden: 'Die krant is 44 jaar, zeven dagen per week onderdeel
van mijn leven geweest. Ik had zelfs geen tijd om te trouwen.' Hoewel ze al
jaren geleden afscheid hebben genomen, is er nog veel contact. Afgelopen week
hebben ze alle drie afzonderlijk nog gesproken met 'Sjuul'.

'Logisch dat hij zich niet bij de plannen heeft neergelegd', zegt Van der
Meijden. 'Een hoofdredacteur die in zijn macht wordt beperkt, dat is tegen alle
codes van de journalistiek. Als je in het harnas wordt gedwongen, vast aan de
gouden ketenen van het kapitaal, dan word je een marionet. Het mooie aan de
journalistiek is juist de vrijheid: doen en maken wat je wilt. 'Voor jou als
journalist is het een stap achteruit, maar als mens tien stappen vooruit',
stuurde ik hem na zijn vertrek.'

Ze zijn bezorgd, heel erg bezorgd. Niet alleen over de plannen van de directie,
maar ook over de wijze waarop deze worden doorgevoerd. Het soort handelen dat
'we helemaal niet kennen', in de woorden van Koring. 'Bij de presentatie van de
tabloidkrant voeren we op een boot door de grachten. Daar maakte ik kennis met
Leo Epskamp, de nieuwe CFO. 'Wat een gezellige sfeer binnen De Telegraaf', zei
hij nog. En verdikkeme: eerst wordt Frank Volmer (voormalig directeur die ook al
decennialang bij TMG werkte, red.) eruitgewerkt, daarna Sjuul. Dat duidt voor
mij op een masterplan van directie en aandeelhouders: we gaan het zo doen en
niet anders - en iedereen die in de weg staat, moet eruit. Daarom ben ik zo
ongerust.'

'Mooi dat die Botman (grootaandeelhouder TMG, red.) door Marcel Boekhoorn 'een
laaielichter met stropdas' wordt genoemd', zegt Lepeltak. 'Naar mijn idee willen
de aandeelhouders het bedrijf van de beurs halen, opknippen en verkopen, zodat
ze er meer aan verdienen dan ze ervoor hebben betaald. De ziel van de krant
interesseert ze niet. Ik vond het mooi dat de drukkers zich meteen solidair
verklaarden met Sjuul. Daarin zie je de oude Telegraaf terug: de krant is ook
van hen, mensen die vaak al van generatie op generatie in de drukkerij werken.'


Die oude Telegraaf was als een familie, zeggen ze. Koring: 'Als je een kennis
had van wie je dacht: dat is wel iemand voor de redactie, dan zei je dat tegen
de hoofdredactie. Ook de bestuurders waren echte krantenmensen. Als je vroeger
aan het steen had gestaan - de krantenpagina in lood zette - kon je directeur
worden. Vanaf het moment dat het financieel wat minder ging, zijn er mensen van
buiten aangetrokken...'

Van der Meijden: 'Mensen die net zo goed zeep zouden kunnen verkopen.'

Lepeltak: 'Natuurlijk gebeurt dit niet van de ene op de andere dag, het is een
proces van jaren geweest.' Bedenkelijk gezicht: 'Er kwamen steeds meer
marketingmensen in de top, figuren die de krant 'een dagvers product' noemen.
Alsof je een groenteboer bent.'

Nee, dat familiegevoel is anno 2015 misschien ook niet meer vol te houden,
erkennen ze. Maar het verklaart wel de emotionele ontzetting bij veel (oud-)
medewerkers en abonnees over de harde en eenzijdige koers van de nieuwe directie
en het gedwongen vertrek van de hoofdredacteur.

Natuurlijk moet er wat gebeuren: het gaat niet goed met De Telegraaf. Hoewel de
krant nog steeds de grootste van Nederland is, daalt de oplage harder dan die
van andere kranten. De ironie, volgens Koring: 'Er zou hard gewerkt moeten
worden om die tent weer rendabel te maken, maar nu vechten directie en redactie
elkaar met advocaten de tent uit over het redactiestatuut. Dat kost handenvol
geld in een tijd waarin juist bespaard zou moeten worden en gaat ten koste van
het maken van een krant.'

Vooral Van der Meijden is stevig in zijn inhoudelijke kritiek op de huidige
Telegraaf. 'Als ik Willem-Alexander en Máxima met Obama op de voorpagina zie
staan, denk ik: dit heb ik gisteravond al vijf keer op het Journaal gezien. Daar
moet je niet meer mee openen.'

Hij vindt dat De Telegraaf meer zou moeten kijken naar de buitenlandse tabloids,
vooral de Britse en Duitse. 'The Daily Mail opende diezelfde dag met een
geweldig verhaal over een doorbraak in de genezing van kanker. Dat ráákt de
lezers. De dag erop staat er wel een groot artikel in het AD, maar lees ik er
niets over in mijn krant. Nou, dan bloedt mijn Telegraaf-hart, hoor.'

Neem die voorpagina van vandaag, de dag van het interview in Café Scheltema.
'Blatter, game over', draagt hij voor. 'Nou lekker, ook dat heb ik gisteravond
al op tv gezien. The Daily Telegraph kopte: 'Wereldkampioenschappen in Rusland
en Qatar op losse schroeven nu Blatter weg is'. Dat is veel creatiever. Ook mis
ik de rode oortjes, de lekker pittige vileine meningen waarmee de krant is
grootgeworden.'

De Telegraaf is een oude dame aan het worden, vindt hij. 'Maar het moet een
jonge multimediale meid zijn. Ze proberen het wel, bijvoorbeeld met die online
Telegraaf TV. Heb je dat weleens gezien? Jaren vijftig, truttigheid ten top!'
Van der Meijden vervolgt: 'De Duitse uitgever Springer heeft buiten Bild alle
kranten verkocht en richt zich nu volledig op digitaal en investeringen in
internetbedrijven. Afgelopen jaar kwam 60 procent van de winst daarvandaan. Het
is dus wel mogelijk om online te verdienen.'

Is Paradijs, immers hoofdredacteur vanaf 2009, dan niet ook wat te verwijten?
'Hij trad tenminste met die krant naar buiten', zegt Van der Meijden. 'Onder hem
kwamen de grote koppen terug, de actiejournalistiek. Zo worden lezers bij de
krant betrokken, het nieuws kennen we allemaal al.'

De neergang van De Telegraaf is dezelfde neergang als die van de schrijvende
journalistiek, benadrukt Koring. 'De nieuwe hoofdredacteur wacht daarom een
bijna onmogelijke taak.' (Zie bovenaan deze pagina.)

Natuurlijk lag hij, de enige van de drie die nog onder Sjuul Paradijs heeft
gewerkt, weleens overhoop met zijn hoofdredacteur. 'Maar dan kon je er tenminste
over praten. De redactie sloeg elkaar soms de hersens in, er vlogen vaak
'verdommes' en asbakken in het rond, maar daarna zat je hier weer gewoon met
elkaar aan het bier om het uit te praten. Binnen het hele bedrijf heerste een
cultuur van overleg. Dat is met de huidige directie niet mogelijk.'

Wie wordt de nieuwe hoofdredacteur?

Van der Meijden nomineert zijn voormalige protegé Evert Santegoeds, nu
hoofdredacteur van Privé. 'Dat zal wel op veel verzet stuiten hier aan tafel,
maar die weet hoe hij een krant moet maken. Privé is heel modern.'

Koring: 'Ja, ik denk dat daartegen wel wat weerstand zal zijn.'

Van der Meijden: 'Mijn hele leven heb ik veel weerstand opgeroepen, maar ik heb
die krant wel groot gemaakt. Ik geloof in het duo-hoofdredacteurschap: iemand
die goed is in nieuws en politiek en iemand die gevoel heeft voor human interest
en de massa, zoals Evert.'

Koring: 'Paul Jansen bijvoorbeeld? Hij geeft goed leiding aan de Haagse redactie
en kan zich goed uitdrukken.'

Van der Meijden: 'Hij staat dicht bij de lezer, dat is belangrijk. Ja, Paul
Jansen en Evert Santegoeds.'

'Er kwamen steeds meer figuren in de top die de krant 'een dagvers product'
noemen' (Thomas Lepeltak)

'Directie en redactie vechten elkaar de tent uit over het statuut. Ten koste van
het maken van een krant' (Cees Koring)

'Heb je Telegraaf TV weleens gezien? Jaren vijftig, truttigheid ten top!' (Henk
van der Meijden)




VIEW ORIGINAL PAGE: ,

GRAPHIC: Van links naar rechts: Henk van der Meyden, Thomas Lepeltak en Cees
Koring in Café Scheltema.
Foto Ivo van der Bent
Thomas Lepeltak.
Cees Koring.
Henk van der Meyden

LANGUAGE: DUTCH; NEDERLANDS"
164107673,2015-06-10T00:00:00,2.000 extra migranten welkom in Nederland,4,De Volkskrant,,VAN ONZE VERSLAGGEEFSTER MAARTJE BAKKER,,Ten Eerste; Blz. 9,,485,,"Het kabinet staat positief tegenover de herverdeling van asielzoekers uit
Griekenland en Italië over andere landen in Europa. Voor Nederland zou dat
betekenen dat er in een periode van twee jaar ruim tweeduizend asielzoekers
extra komen. Dat schrijft staatssecretaris Klaas Dijkhoff (Immigratie) dinsdag
aan de Tweede Kamer.

Aanvankelijk meldden 'bronnen' aan RTL Nieuws dat Nederland alleen bereid is om
extra asielzoekers op te nemen als andere landen ook meedoen.
VVD-fractievoorzitter Halbe Zijlstra zei blij te zijn dat Nederland zich zuinig
opstelt, wetende dat zijn achterban aarzelingen heeft bij meer asielzoekers. De
oppositie begon direct schande te spreken van de terughoudendheid van het
kabinet.

In werkelijkheid blijkt het kabinet helemaal niet voorzichtig te zijn.
Integendeel: Nederland is een van de eerste landen die onomwonden zijn steun
uitspreekt voor de herplaatsing van vluchtelingen binnen Europa. In de
kabinetsbrief wordt met geen woord gerept over de opstelling van andere landen.
Ook van andere voorwaarden is geen sprake.

Net als bij alle Europese voorstellen gaat het plan door als er een
gekwalificeerde meerderheid van de lidstaten voor is. Dat wil zeggen dat
minstens 55 procent van de landen het ermee eens is, en dat in die landen
minstens 65 procent van de bevolking woont. Sommige landen, zoals Hongarije,
hebben zich al uitgesproken tegen de herverdeling.

Toch kan geen enkele lidstaat zich aan het plan onttrekken als een meerderheid
dit wil, zegt Dijkhoff. Zelf noemt hij het plan 'acceptabel'. Hij denkt 'dat het
stom zou zijn als de kans verkeken wordt om het asielsysteem te verbeteren'.

Het plan van de Europese Commissie houdt in dat 40 duizend asielzoekers binnen
de Europese Unie worden herplaatst. Landen in het zuiden van Europa - vooral
Italië en Griekenland - worden momenteel overspoeld door vluchtelingen. De
meesten van hen komen uit landen in oorlog, zoals Syrië en Eritrea.

De Europese Commissie heeft een verdeelsleutel bedacht om de asielzoekers te
verspreiden over Europa. Daarbij telt het inwoneraantal en het bruto nationaal
product zwaar mee, en wordt in mindere mate rekening gehouden met de
werkloosheid en het aantal asielverzoeken dat een land al krijgt. Volgens
Dijkhoff staat dat laatste gelijk aan de 'absorptiecapaciteit' van een land. Hij
wil dat het zwaarder gaat wegen hoeveel asielzoekers uit zichzelf naar een land
komen.

In ruil voor de herplaatsing moeten Italië en Griekenland hun asielprocedure op
orde brengen. Nu reizen asielzoekers vaak ongezien door naar landen in het
noorden van Europa.

Aan een ander voorstel van de Europese Commissie wil Nederland alleen gehoor
geven als andere landen meedoen. Dat heeft betrekking op het uitnodigen van
vluchtelingen die in kampen buiten de Europese Unie verblijven. Nu nodigt
Nederland per jaar 500 vluchtelingen uit. Dat is meer dan de meeste Europese
landen.




VIEW ORIGINAL PAGE:

LANGUAGE: DUTCH; NEDERLANDS"
164107674,2015-06-10T00:00:00,ZZP,4,De Volkskrant,,SHEILA SITALSING,,Ten Eerste; Blz. 2,,603,,"Column Sheila Sitalsing


Alsof het bootvluchtelingen zijn die over de Middellandse Zee zijn komen
aanvaren, zo wordt tegenwoordig gesproken over zelfstandigen zonder personeel.

Dat begint maar voor zichzelf, in onbeheersbare hoeveelheden. Dat is net de
ganzen bij Schiphol: eentje is schattig, twee is enig, duizend is het signaal om
professionele vergassers en nekomdraaiers in te zetten. Dat profiteert erop los
(zelfstandigenaftrek!). Dat pleegt aanslagen op het stelsel van sociale
zekerheid, want hoe moeten we straks de voorzieningen bekostigen als dat
zzp-gespuis te weinig belasting opbrengt? Dat komt hier zomaar de boel
verstoren, terwijl we het zo goed geregeld hadden met de vaste baan die
ondertussen een eeuw bestaat. Dat moet gewied worden, hoe kunnen we het
verjagen?



Dat is bovendien naast een bedreiging en een last óók nog eens beklagenswaardig
volk, het is uitgebuit, het moet gered worden. Vastigheid moet het krijgen, en
zekerheden. En als de zzp'er iets probeert terug te zeggen, zoals 'ik wíl geen
vastigheid, en ik wil gráág elk jaar opnieuw een tijdelijk seizoenscontract bij
mijn favoriete strandtent zonder wederzijdse verplichting, en ik wíl geen
verplicht opgelegde verzekering bij zo'n woekerpolishufter', dan sussen de
zelfbenoemde leden van de reddingsbrigade: hij ijlt, dat zzp'ertje weet niet wat
goed voor hem is.

Af en toe waait er iemand langs die zegt: hé, dat is een uitkomst. Als iedereen
zzp'er zou worden, zou het leven stukken goedkoper en overzichtelijker worden.
Iedereen, behalve ikzelf natuurlijk, want ik wil zelf wel graag doorbetaald
eindeloos met vakantie en doorbetaald schoolziek zijn en doorbetaalde baaldagen
opnemen en doorbetaald lanterfanten en de hele dag op kosten van de baas op
Facebook kankeren op profiteurs en ik ben zeer gehecht aan mijn kerstpakket.
Maar voor alle anderen vind ik het de beste uitvinding sinds gesneden
wittebrood.

Aan de zzp'er zelf wordt niet zo vaak iets gevraagd. Net als bij
bootvluchtelingen wordt er meer over hem dan met hem gepraat. Opvallend vaak
gebeurt dat door mannen die geworteld zijn in het polderoverleg, zelf zijn ze
comfortabel in loondienst. Nog nooit zelf een eenmanszaakje draaiende gehouden,
nog nooit facturen geschreven en omzet gedraaid, maar wel bol van de opvattingen
over ondernemerschap.

Zo stond gisteren Ton Heerts in Het Financieele Dagblad met uitspraken als 'een
explosie van het aantal zzp'ers zou funest zijn' en 'de zelfstandigenaftrek moet
weg'.

Ton Heerts leidt de grootste vakcentrale van het land en vanuit zijn perspectief
heeft hij gewoon gelijk: een land vol schofterig behandelde pakketbezorgers en
alfahulpen die, zoals hij zegt, moeten 'bedelen om inkomen' is geen fijn land.

Een land vol zelfstandig opererende professionals die uitstekend in staat zijn
een prima inkomen te verwerven, is een prima land, maar niet vanuit
vakbondsperspectief. Want die betalen niet mee aan werknemersverzekeringen (ze
profiteren er evenmin van, ze vallen domweg buiten het systeem) en een van de
bestaansrechten van de vakbond is de vaste baan met de daaraan gekoppelde
zekerheid van een uitkering bij werkloosheid en arbeidsongeschiktheid. De
vrij-gevestigde professionals zitten daar niet mee, die lossen pech graag zelf
op.

Het punt is dat wat goed is voor de postbezorger een gruwel is voor de
zelfstandige professional. En omgekeerd. Er bestaat geen collectieve 'oplossing'
voor zzp'ers. Hoe graag de ganzenvergassers en reddingsbrigades dat ook zouden
willen. Ze voeren een achterhoedegevecht. De ganzen gaan nooit meer weg.

Dat zzp'ertje weet niet wat goed voor hem is




VIEW ORIGINAL PAGE:

LANGUAGE: DUTCH; NEDERLANDS"
164107675,2015-06-10T00:00:00,Valls neemt regeringsvliegtuig voor 'moment van ontspanning',4,De Volkskrant,,VAN ONZE CORRESPONDENT PETER GIESEN,,Ten Eerste; Blz. 12,,459,,"De Franse premier Manuel Valls staat bekend als een man met een ongebreidelde
energie. Afgelopen weekeind sprak hij het congres van zijn socialistische partij
in Poitiers maar liefst twee keer toe: op zaterdag en zondag. Tussendoor vloog
hij even heen en weer naar Berlijn voor de finale van de Champions League tussen
Juventus en Barcelona, zijn geboortestad.



Geen probleem, ware het niet dat hij het staatsvliegtuig nam. Kosten voor een
avondje voetbal: 12- tot 15 duizend euro. De oppositie zag haar kans schoon. 'De
premier van Frankrijk gaat naar Berlijn om een Spaanse ploeg te steunen op
kosten van de belastingbetaler', twitterde europarlementariër Nadine Morano van
de Republikeinen. Valls hield eerst vol dat hij ambtshalve naar Berlijn was
gevlogen, voor een vergadering met UEFA-baas Michel Platini. Allemaal ter
voorbereiding van de Europese Kampioenschappen 2016, die in Frankrijk worden
gehouden en een belangrijke bijdrage leveren aan 'het imago, de attractiviteit
en de concurrentiekracht van Frankrijk', aldus Valls.

Deze verdedigingslijn werd door menigeen niet erg overtuigend gevonden, te meer
daar binnenkort een ontmoeting met Platini in Parijs op de agenda staat.
Uiteindelijk erkende Valls dat hij de finale ook voor de lol had bezocht: 'Ik
werk hard, van tijd tot tijd moet er een moment van ontspanning zijn.'

De storm wakkerde verder aan toen gisteren bekend werd dat hij zijn twee
zoontjes had meegenomen. Moesten die soms ook met Platini vergaderen?
Kinderachtig, vond de woordvoerder van Valls: het meevliegen van de zoontjes
kostte geen cent extra.

Een belangrijke katalysator in deze kwestie: de socialisten hebben Nicolas
Sarkozy altijd als een patserige 'bling-blingpresident' neergezet, die te pas en
te onpas het staatsvliegtuig liet uitvliegen. Verlekkerd zien Sarkozy's
republikeinen nu een mogelijkheid om terug te slaan. Het is een spel waarbij de
pot de ketel verwijt dat hij zwart ziet, zoals zo vaak in de gepolariseerde
Franse politiek. 'De familievlucht Parijs-Berlijn is succesvol opgestegen. De
werkgelegenheid niet', twitterde europarlementariër Rachida Dati, die onlangs
nog door de Franse Rekenkamer werd bekritiseerd omdat ze voor 9.000 euro aan
sjaals van Hermès en andere luxeartikelen had aangeschaft, zonder deugdelijke
verantwoording.

Manuel Valls had overigens een druk weekend. Na zijn slottoespraak in Poitiers
vertrok hij spoorslags naar Parijs om de finale van het tennistoernooi van
Roland Garros bij te wonen. Over het treinkaartje zal geen discussie ontstaan:
dat werd betaald door de socialistische partij.

De familievlucht Parijs-Berlijn is succesvol opgestegen. De werkgelegenheid niet
(Rachida Dati europarlementariër bekritiseert Valls om zijn uitstapje)




VIEW ORIGINAL PAGE:

GRAPHIC: De Franse premier Manuel Valls ging met het regeringsvliegtuig naar de
Champions Leage finale in Berlijn.
REUTERS

LANGUAGE: DUTCH; NEDERLANDS"
164107676,2015-06-10T00:00:00,22 duizend man weg bij HSBC,4,De Volkskrant,,VAN ONZE VERSLAGGEVER WILCO DEKKER,,Economie; Blz. 33,,616,,"HSBC, de door schandalen geplaagde grootste bank van Europa, zet het mes in de
organisatie. Zo'n 10 procent van het personeel, 22- tot 25 duizend werknemers,
gaat eruit. Daarnaast lonkt de in Londen gevestigde bank nadrukkelijk naar Azië,
waar mogelijk ook het hoofdkantoor naartoe verhuist.

Dat heeft HSBC dinsdag bekendgemaakt. De 'Hongkong en Shanghai Banking
Corporation' begon 150 jaar geleden in de toenmalige Britse kolonie Hongkong,
als financier van de groeiende handel tussen China en Europa, waaronder veel
opium. Anderhalve eeuw later lijkt de bank terug te willen keren naar haar
geboortegrond. Een besluit over het verplaatsen van het hoofdkantoor is nog niet
genomen, dat gebeurt later dit jaar, maar uit verklaringen bleek dinsdag
duidelijk waar de bank de kansen voor de toekomst ziet: China en Azië/Pacific.
Daar kwam vorig jaar al zo'n driekwart van de winst vandaan, terwijl de regio
maar eenderde van de werknemers huisvest en de bezittingen in Europa nog veel
groter zijn.

'De wereld raakt steeds meer verbonden, met naar verwachting de grootste groei
in Azië, dat het komende decennium het centrum van de wereldhandel zal zijn',
zei HSBC-baas Stuart Gulliver. 'We erkennen dat de wereld is veranderd en we
moeten meeveranderen.'

HSBC is actief in zeventig landen en heeft meer dan vijftig miljoen klanten. De
bank, met een marktwaarde van zo'n 120 miljard pond (163 miljard euro), schrapt
de komende jaren ongeveer 10 procent aan fte's, wat neerkomt op 22 duizend tot
25 duizend werknemers. Ongeveer achtduizend banen daarvan zijn Brits. De bonden
hopen dat het grootste deel van de ontslagen via natuurlijk verloop kan
plaatshebben. De bank wil verder de activiteiten in Turkije en Brazilië
verkopen. Als dat lukt, raakt HSBC nog eens 25 duizend medewerkers kwijt,
waardoor in totaal 50 duizend personeelsleden zouden verdwijnen. De maatregelen
moeten eind 2017 zo'n 4,5 tot 5 miljard dollar (4 tot 4,4 miljard euro) aan
kostenbesparingen opleveren.

Een hoge vakbondsbestuurder zei dinsdag tegen het persbureau AP dat de ingreep
bij HSBC het jongste voorbeeld is van werknemers die opdraaien voor wangedrag in
de top, meer specifiek het hoogste management en de zakenbankiers. HBSC heeft
wereldwijd miljarden moeten betalen aan schikkingen na beschuldigingen van
marktmanipulatie, witwassen en het helpen van klanten om belasting te ontwijken.
'Het gewone personeel moet betalen voor de fouten van anderen, met hun baan en
hun reputatie', zei een bestuurder van de vakbond Unite.

Een extra zorg is het mogelijke vertrek van de bank uit Londen. HSBC waarschuwde
eerder al voor de economische risico's voor Groot-Brittannië als het de Europese
Unie verlaat na een referendum dat de regering eind 2017 wil houden. Verder is
er chagrijn over een heffing van de Britse regering voor banken, die HSBC
waarschijnlijk alleen al dit jaar 1,5 miljard dollar kost. 'De financiële logica
voor HSBC om te ontsnappen aan de klauwen van het Verenigd Koninkrijk - en
Europa - is overweldigend', aldus een analist.

HSBC liet dinsdag ook nog weten dat het de afdeling die zich bezighoudt met de
mondiale markten weer winstgevend wil maken. Dat is de tak die het meest geraakt
is door strengere regels vanwege de financiële crisis. Op de beleggers maakte
het weinig indruk. HSBC daalde op de beurs van Londen bijna 1 procent.

Het massaontslag bij HSBC staat niet op zich. Internationaal zijn alle banken
bezig af te slanken, vooral om de gevolgen van de digitalisering op te vangen.
In Nederland hebben de Rabobank (.2000 banen weg), ABN Amro (tot 1.000) en ING
(1.700) stevige reorganisaties aangekondigd nadat de afgelopen jaren al veel
banen zijn verdwenen.

10




VIEW ORIGINAL PAGE:

GRAPHIC: Op het hoofdkantoor van HSBC in Hongkong is te zien dat de bank 150
jaar bestaat.
Foto Reuters

LANGUAGE: DUTCH; NEDERLANDS"
164107677,2015-06-10T00:00:00,Beleggers wachten af: kleine verliezen,4,De Volkskrant,,VAN ONZE VERSLAGGEVER,,Economie; Blz. 33,,228,,"De Europese beurzen zijn dinsdag met lichte verliezen gesloten. Onder meer het
Griekse schuldendrama en een tegenvallend Chinees inflatiecijfer leidden tot
druk op de koersen.

De AEX sloot 0,1 procent lager op 474,70 punten, de Midkap eindigde onveranderd
op 721,64 punten. De DAX verloor 0,6 procent en is sinds een record op 10 april
met bijna 12 procent gedaald. Londen en Parijs leverden respectievelijk 0,6 en
0,2 procent in.

Ook de Dow eindigde negatief, maar op het nippertje: min 0,01 procent, op
17.764,04 punten. Handelaren verwachten dat de komende weken weinig
schommelingen, in afwachting van de bedrijfscijfers over het tweede kwartaal en
meer duidelijkheid over de eerste renteverhoging sinds 2006. De Nasdaq had last
van een (kleine) koersdaling van zwaargewicht Apple, de vierde dag op rij.
Analisten verwachten niet veel van Apple Music.

In Amsterdam was supermarktconcern Ahold de sterkste daler in de AEX met een min
van 2,2 procent. Uitzender Randstad (plus 2,6 procent) ging aan kop, nadat was
gebleken dat de werkgelegenheid voor uitzendkrachten in de afgelopen weken flink
is toegenomen. Concurrent USG People dikte in de Midkap zelfs 5,4 procent aan.

De euro was 1,1275 dollar waard, tegen 1,1234 dollar bij het slot van de
Europese beurshandel op maandag. Brentolie werd 3,2 procent duurder, op 64,72
dollar per vat.




VIEW ORIGINAL PAGE:

LANGUAGE: DUTCH; NEDERLANDS"
164107678,2015-06-09T00:00:00,Is gesponsorde school een goed idee?,4,De Volkskrant,,LISA VAN DER VELDEN,,Opinie en Debat; Blz. 21,,962,,"Peiling

Een middelbare school uit een Rotterdamse achterstandswijk ontvangt verspreid
over drie jaar drie ton van softwarebedrijf AFAS. Een sponsordeal van deze
omvang is uniek in Nederland. Werkt dit ongelijkheid in de hand of zouden andere
bedrijven hier een voorbeeld aan moeten nemen?

Peiling Onderwijs en bedrijfsleven

Tjitske Siderius

Tweede Kamerlid SP, onderwijsportefeuille

'De SP vindt dat het onderwijs moet worden bekostigd het Rijk, en niet door
commerciële partijen. Anders gaan we op de Amerikaanse toer. Dat de bakker een
glijbaan doneert aan de school om de hoek, daar doen wij daar natuurlijk niet
moeilijk over. Maar drie ton, poeh, dat is nogal een bedrag.

'De overheid lijkt zich steeds verder terug te trekken uit de financiering van
het onderwijs. Deze school stond volgens de directeur zes ton in de min, ergens
begrijpelijk dat ze dit geld aannemen. Maar goed is het niet. Daarom gaan we
staatssecretaris Dekker om opheldering vragen. Blijkbaar kunnen scholen hun
eigen broek niet ophouden.

'Als SP geloven we in gelijke toegang tot onderwijs, maar sommige scholen zullen
altijd beter zijn in fondsenwerving dan andere. Daardoor ontstaan nog grotere
verschillen dan er nu al zijn. Wij vinden dat scholen onafhankelijk moeten zijn.
Naast dat sponsorgeld krijgt de Hugo de Grootschool ook nieuwe computers van
AFAS. Hun logo zal vast ergens vermeld staan. Dat zien kinderen dan elke dag,
dus is er toch sprake van beïnvloeding. Wij vinden dat lesmateriaal overal
hetzelfde moet zijn en van een onafhankelijke bron moet komen.

'Ik zet ook vraagtekens bij de besteding van het geld, zoals een reisje naar de
NASA in de VS voor de tien beste technische leerlingen. Waar-om moeten kinderen
op de middelbare school al daarheen? En ook voor dat prestatiegerichte, dat
leerlingen tegen elkaar moeten opboksen voor een duur tripje, voelen we weinig.
Natuurlijk moeten leerlingen het beste uit zichzelf halen, maar dat hoeft niet
op deze manier.'

Eric van 't Zelfde

Directeur Hugo de Grootschool

'Met het geld maken we het leven op school een beetje beter. Ik ben zelf groot
voorstander van naar het buitenland gaan. Met dit geld kunnen alle gymnasiasten
op Romereis en excellente technische leerlingen een week naar NASA in de VS. En
de leerlingen die meedoen aan de internationale ontwerpwedstrijd voor Formule
1-racewagens gaan ermee naar de finale in Singapore. Daar was eerst geen geld
voor, maar nu wel.

'En nee, ik ben niet bang voor inhoudelijke inmenging door AFAS. Ze hebben
beloofd geen invloed uit te oefenen op de besteding van het geld. Het mag alleen
ten goede komen aan de kinderen. Ja, een programmeur van AFAS gaat volgend jaar
html-lessen op de nieuwe computers aanbieden, maar het plan voor zulke lessen
lag er al. Als AFAS dat wil doen, heel graag. Html is de taal van de toekomst.

'Het droomscenario is een gezamenlijk potje voor innovatief onderwijs in
achterstandswijken, gevuld met 5 procent van alle inkomsten van Nederlandse
bedrijven. Maar nu moeten we ons nog op andere manieren zien te redden. Daar-om
heb ik ook geen medelijden met andere scholen in de buurt. Ik gun het iedereen,
maar je moet het wel voor jezelf regelen. Als schooldirecteur moet je ook
ondernemer zijn.

'De SP heeft zich duidelijk niet verdiept in mijn school. Ze praten alsof we het
over de Ivy League in de VS hebben. Maar Rotterdam-Charlois, waar onze school
staat, is het slechtste en armste gebied van heel Nederland. Als er één school
gesteund moet worden zijn wij het wel, of scholen zoals die van ons.

'Klagen is makkelijk. Laat de SP zorgen dat er meer geld komt voor scholen in
achterstandswijken, dan praten we verder. Ik ben nota bene al 26 jaar lid van
die partij, maar ze hebben zich duidelijk niet in de materie verdiept.

'Los van de SP: het mkb en grote multinationals moeten echt eens gaan investeren
in het onderwijs in Nederland. Bedrijven als Shell en Unilever verdienen hier
miljarden, maar stoppen bar weinig terug in onze scholen. En dan bedoel ik meer
dan af en toe een tenniswedstrijd organiseren, al klink ik nu misschien als een
linkse populist. Ze moeten verantwoordelijkheid voor de toekomst nemen, en dat
begint bij het onderwijs. Laat ons maar het eerste voorbeeld zijn, een bedrijf
dat een school uit een achterstandswijk op zo'n manier helpt. Hopelijk zijn wij
de eerste dominosteen.'

Jaap Dronkers

Onderwijssocioloog, Universiteit van Maastricht

'Op korte termijn ben ik blij voor de Hugo de Grootschool. Ik beoordeel al
zestien jaar middelbare scholen met een cijfer op een schaal van 1 tot 10, onder
andere voor de Volkskrant. Dit is een goede school, ondanks leerlingen uit zeer
slechte wijken.

'Op de lange termijn is sponsoring echter gevaarlijk. Als dit gewoon wordt gaat
dat onvermijdelijk ten koste van financiering door het Rijk. Bovendien
komtsponsorgeld altijd bij de aantrekkelijkste partijen terecht, volgens het
Mattheüs-principe: hij die heeft, krijgt; hij die niet heeft, wordt afgenomen.
Dit is nu al zo in de kunstsector. Iedereen wil het Concertgebouw sponsoren,
maar niemand de kleinere reisopera's.

'Dit soort giften leidt tot financiële verschillen tussen scholen en op termijn
dus tot verschillen in kwaliteit. Dan krijg je arme scholen die nauwelijks goede
leerkrachten kunnen krijgen en rijke scholen die ze kunnen wegkopen. Het
scholenstelsel in de VS is een goed voorbeeld van dit soort financiële
ongelijkheid. Daar hebben arme districten arme en slechte scholen en rijke
districten rijke en goede scholen.

'Daardoor zijn schooleffecten in de VS ook veel groter dan in continentaal
Europa. De huizenprijzen worden bijvoorbeeld zeer sterk beïnvloed door het
schooldistrict. In Europa zie je dat effect veel minder, simpelweg omdat de
schoolverschillen minder groot zijn.'




VIEW ORIGINAL PAGE:

LANGUAGE: DUTCH; NEDERLANDS"
164107679,2015-06-09T00:00:00,Gevangen in eigen risicowoning,4,De Volkskrant,,VAN ONZE VERSLAGGEVER JURRE VAN DEN BERG,,Ten Eerste,,844,,"REPORTAGE Rechtszaak bevingsschade


Door de aardbevingen daalt de waarde van honderdduizend Groningse huizen. De NAM
moet compensatie betalen. Maar hoe en op welk moment bereken je die schade?

De verhoudingen waren gisteren snel duidelijk in de rechtbank in Assen, toen
advocaat Pieter Huitema er met gestrekt been in ging. 'De inwoners van het
aardbevingsgebied voelen zich niet serieus genomen door de NAM, die alles van
zich afschuift met een strategie van pappen en nathouden.'



Huitema trad op namens de Stichting Waardevermindering door Aardbevingen
Groningen (WAG). Daarin hebben zich negenhonderd huizenbezitters uit het
aardbevingsgebied verenigd. Ze maken zich zorgen over de waardedaling van hun
huizen. Ook twaalf woningbouwcorporaties hebben zich aangesloten. Daardoor staat
de waarde van honderdduizend woningen op het spel. De totale waardedaling loopt
volgens de stichting in de miljarden. En daarvoor moet snel compensatie komen -
van de Nederlandse Aardolie Maatschappij.

De rechtszaak is een nieuwe episode in de in toenemende mate juridische strijd
tussen de Groningers en de NAM. Eerder dit jaar besloot de Raad van State dat de
gaswinning bij Loppersum onmiddellijk moest worden gestaakt. Later volgt een
rechtszaak tegen de NAM over geleden immateriële schade, zoals verstoring van
het woongenot. De rechtbank Noord-Nederland krijgt zelfs een speciale
'aardbevingskamer' die zich gaat buigen over geschillen rond de afhandeling van
aardbevingsschade.

De zeven uur durende zitting werd live uitgezonden door RTV Noord. Gedupeerden
waren verzocht thuis te blijven. Even was er sprake van dat een nabijgelegen
theater zou worden afgehuurd voor het publiek. Maar door de rechtstreekse
uitzending werd daar van afgezien. Ook NAM-directeur Gerald Schotman was
afwezig. 'Hij vindt het kennelijk niet belangrijk', sneerde WAG-advocaat
Huitema. 'Dit stuit veel Groningers tegen de borst.'

De huizenmarkt in het Groningse aardbevingsgebied blijft substantieel achter,
bleek recent uit onderzoek van Ortec Finance. De prijsontwikkeling van woningen
in het risicogebied ligt gemiddeld 4 tot 6 procent onder die van huizen in
vergelijkbare krimpgebieden waar geen aardbevingen zijn. Groningse huizen staan
bovendien vaker en langer te koop.

'Huiseigenaren voelen zich gevangen in hun woning', aldus Huitema. Volgens hem
is de waarde van de woningen alleen al lager doordat ze in het risicogebied
staan. Ook als er geen sprake is van bevingsschade, of als de schade is
hersteld. De waardedaling kan volgens hem oplopen tot 25 procent. 'De NAM kan
niet langer ontkennen dat de aardbevingen een negatief effect hebben op de
woningmarkt en dat dit leidt tot waardedaling.'

'NAM ontkent dat allemaal niet', stelde NAM-advocaat Marnix Leijten. Maar de
energiemaatschappij vindt dat het moment van verkoop het enige moment is waarop
eventuele waardeverminderingsschade kan worden vastgesteld en door NAM vergoed.
Zo werkt de huidige compensatieregeling voor mensen die hun huis met verlies
verkopen. Tot nu toe hebben 66 Groningers een aanbod voor compensatie
geaccepteerd. In het bevingsgebied staan naar schatting enkele duizenden huizen
te koop.

Door afrekening na verkoop ligt het risico bij de verkoper en de geboden
compensatie is 'ongeloofwaardig laag', vindt de Stichting WAG. Ook biedt de
regeling geen oplossing voor huizen die helemaal niet verkocht worden. De
stichting pleit daarom voor het vaststellen van 'abstracte schade', vóór verkoop
van de woning, met 25 januari 2013 als peildatum. Op die dag presenteerde het
Staatstoezicht op de Mijnen een rapport waaruit bleek dat het risico op
aardbevingen met kracht van 4 of 5 op de schaal van Richter veel groter is dan
eerder werd gedacht. 'Sindsdien is Groningen besmet gebied', aldus Huitema's
collega Ruud Glas.

De NAM hield ter zitting echter vast aan het moment van verkoop als peildatum
voor compensatie. 'Ieder ander peilmoment zal tot volstrekte willekeur leiden.
En tot het volstromen van deze rechtbank.' De waardedaling fluctueert namelijk
sterk van tijd tot tijd, meent de NAM, waardoor compensatie vooraf onmogelijk is
vast te stellen. 'De situatie in Groningen is alles behalve statisch.'

Het energiebedrijf voelt er weinig voor om de Groningers overmatig te
compenseren omdat de aardbevingen veel overlast veroorzaken en het gas uit
Groningen veel geld oplevert. 'Een dergelijke emotie kan NAM zich voorstellen,
maar die hoort niet in deze procedure thuis.'

Zo stonden beide partijen lijnrecht tegenover elkaar, waarbij het steekspel
steeds venijniger werd. 'De NAM gaat nauwelijks in op de twee mappen met
onderzoek waaruit blijkt hoe groot de waardedaling is', zei WAG-advocaat
Huitema. Waarop NAM-advocaat Leijten herhaalde dat de stichting 'geen
alternatief' bood. Huitema: 'Wij wilden het gesprek aangaan, maar die handschoen
is niet opgepakt.' Leijten: 'Ik constateer dat we langs elkaar heen blijven
praten.'

Uitspraak op 2 september. WAG-advocaat Glas: 'De Groningers hebben lang genoeg
gewacht.'

Ik constateer dat we langs elkaar heen blijven praten




VIEW ORIGINAL PAGE:

GRAPHIC: Gedupeerde Joop Bijkerk in Uithuizermeeden volgt via een directe
tv-uitzending de rechtszaak in Assen over de waardedaling van zijn huis. Hij
heeft zijn huis te koop gezet (onder).
Foto Harry Cock / de Volkskrant

LANGUAGE: DUTCH; NEDERLANDS"
164107680,2015-06-09T00:00:00,Nedap besteedt productie uit,4,De Volkskrant,,VAN ONZE VERSLAGGEVER TJERK GUALTHÉRIE VAN WEEZEL,,Economie; Blz. 28,,618,,"Technologiebedrijf Nedap uit Groenlo gaat de productie van apparaten volledig
uitbesteden. Daardoor verdwijnen naar schatting 65 van de 750 banen.


Dat heeft Nedap maandag bekendgemaakt. In de Achterhoek fabriceert en
assembleert Nedap onder meer zelf beveiligingspoortjes voor winkels en apparaten
om het ballastwater van schepen mee te zuiveren. Dat kunnen grote,
gespecialiseerde productiebedrijven goedkoper dan wij, stelt de directie van
Nedap vast. In Groenlo wil het concern zich concentreren op het snel ontwerpen
van apparaten die anderen dan bouwen.



'We onderzoeken al langer of we moeten doorgaan met de productie, dus onze
beslissing kwam voor het personeel niet onverwacht', zegt directeur Ruben
Wegman. 'Dat neemt niet weg dat deze aankondiging voor veel personeelsleden een
zware klap was.'

De ontslagen medewerkers zijn grotendeels tussen de 40 en 50 jaar oud en werken
vaak al vele jaren voor Nedap. Wegman: 'Hun vooruitzichten op de arbeidsmarkt in
de Achterhoek zijn niet heel groot, daar moet je eerlijk over zijn.' De komende
tijd zal het bedrijf met de bonden overleggen over de ontslagronde.

Analist Tom Muller van Theodoor Gilissen reageerde maandag positief het nieuws.
'Het is een logische stap, omdat het bedrijf zich al langer richt op het
ontwikkelen van nieuwe producten en niet op de productie zelf', aldus de nestor
(69) onder de Amsterdamse analisten.

Niet alle beleggers zijn dat met Muller eens. Het aandeel Nedap verloor maandag
5 procent van zijn waarde. Mogelijk vanwege het bedrag van tussen de 7 en 10
miljoen euro die de reorganisatie volgens Nedap gaat kosten.

Nedap, in 1929 in Amsterdam opgericht als De Nederlandse Apparatenfabriek, werd
bij het grote publiek bekend door de stemcomputers waarvan hackers in 2006
aantoonden dat ze gemakkelijk te manipuleren waren en de privacy van stemmer
niet garandeerden. Daarop verbood de rechter de stemcomputers en sindsdien
kleuren Nederlanders weer als vanouds met het rode potlood.

Die klap voor de stemcomputertak, waar in 2011 het licht uitging, betekende
absoluut niet het einde van Nedap. Het bedrijf heeft een groot aantal afdelingen
waar slimme apparaten voor onder meer de medische sector, retail en
landbouwbedrijven worden ontwikkeld. Daarmee maakt het de laatste jaren prettige
winsten. Eerder dit jaar kwam Nedap al met het bericht dat de resultaten in 2015
beter zullen zijn dan verwacht.

Een van de succesproducten is een stappenteller voor koeien. Zo zien boeren
beter wanneer hun dieren meer beginnen te lopen en dus tochtig zijn. Wegman:
'Ook de markt voor security trekt aan. Installateurs krijgen weer meer werk en
daarvoor hebben ze moderne apparatuur nodig.'

In de toekomst denkt Nedap goed geld te kunnen verdienen met het bedenken van
nieuwe apparaten. 'We moeten vooral veel bedenken en zodra we beet hebben,
direct doorpakken', zegt Wegman. 'Zorgen dat we onze vinding dan zo snel
mogelijk tegen een scherpe prijs wereldwijd bij zo veel mogelijk klanten
krijgen. Daarop is al onze energie gericht.'

Als voorbeeld van een recent succes noemt Wegman een grote deal met Tesco. Het
supermarktconcern wilde een systeem waarmee het precies kan nagaan welke
producten in de winkels liggen en welke in het magazijnen. Zowel Nedap als een
concurrent werd door Tesco geselecteerd om hun systeem in een winkel te
bewijzen. 'We hadden een systeem dat minder goed was dan onze concurrent, dat
hebben we Tesco ook gezegd. Maar we hebben eraan toegevoegd dat ons product elke
drie weken beter zou worden. Omdat we flexibel genoeg zijn om snel te leren en
verbeteringen door te voeren. Daardoor hebben wij de opdracht gewonnen en mogen
we nu in veel meer winkels ons systeem leveren.'




VIEW ORIGINAL PAGE:

GRAPHIC: Een koe met een stappenteller van Nedap. Zo kunnen boeren zien of
koeien tochtig zijn; dan lopen ze meer.
Foto Nedap

LANGUAGE: DUTCH; NEDERLANDS"
164107681,2015-06-09T00:00:00,'Zzp'er bij PostNL duikt onder minimumloon',4,De Volkskrant,,VAN ONZE VERSLAGGEEFSTER NANDA TROOST,,Economie; Blz. 26,,462,,"Vanwege de aanschaf van een dure bestelbus verdienen zzp'ers die voor PostNL
werken, een karig inkomen. Als ze zich daarnaast net als werknemers verzekeren
tegen ziekte en sparen voor hun pensioen, zakt hun inkomen onder het
minimumloon. Dat stelt FNV Transport en Logistiek.

PostNL zegt in een reactie dat kleine zelfstandigen die 'hun werk goed
organiseren en efficiënt werken, een goed inkomen kunnen verdienen'. Deze week
overleggen bonden en transportondernemingen als PostNL op het ministerie van
Sociale Zaken en Werkgelegenheid over de arbeidsomstandigheden en beloning.

PostNL ligt onder vuur omdat het bedrijf jarenlang geheime afspraken had met de
Belastingdienst. Zo konden de zzp'ers fiscaal gunstig voor het voormalige
staatsbedrijf werken. PostNL is volgens het onderzoek van FNV met de zzp'ers
jaarlijks ruim 30 miljoen euro goedkoper uit dan wanneer werknemers de pakjes
zouden bezorgen.

De tarieven van PostNL voor zzp'ers zijn ongeveer gelijk aan de loonkosten voor
werknemers (zie grafiek), concludeert Frank Hendriks van adviesbureau Basis &
Beleid, dat door FNV is ingehuurd. De zzp'er houdt veel minder over, omdat hij
de bestelbus, veruit de grootste kostenpost, en andere bedrijfskosten moet
betalen.

Hendriks: 'Ondanks de zelfstandigenaftrek houdt een zzp'er netto iets meer over
als hij zich beperkt verzekert tegen ziekte en arbeidsongeschiktheid,
bijvoorbeeld met twee maanden eigen risico. Wil hij, net als werknemers, sparen
voor zijn pensioen, dan verdient hij minder dan het minimumloon van 1.300 euro
netto.'

PostNL zegt dat de zzp'ers veel meer omzetten: 51 duizend euro, 10 procent meer
dan een pakjesbezorger in loondienst. PostNL gaat ervan uit dat de zzp'ers het
hele jaar pakketten bezorgen en zich vijf weken laten vervangen als ze met
vakantie zijn. Sommige zzp'ers doen het volgens de woordvoerder zelfs nog beter.
'Door meer uren te werken, langere weken te draaien, minder vakantie te nemen en
efficiënter te werken.'

De kosten die FNV opvoert voor de bestelbus, vindt PostNL aan de hoge kant.
Inclusief vervanging bij afwezigheid en directe kosten als een bus zou een
werknemer PostNL 56 duizend euro kosten, zegt het bedrijf.

'Dit is het bekende verhaal van PostNL. Een zzp'er neemt nooit vrij of hoeft
zijn vervanger niet te betalen', zegt Reinier Stroo van FNV Transport en
Logistiek. 'De zzp'ers worden ingezet om op arbeidsvoorwaarden te concurreren.
Iedereen weet al jaren dat het hier om schijnzelfstandigen gaat die alleen
overleven dankzij de zelfstandigenaftrek. Ze zijn daardoor tot meer dan 10
duizend euro goedkoper dan een werknemer.'

PostNL is marktleider op de pakketpost voor consumenten, maar moet sinds de
liberalisering van de postmarkt concurreren met bedrijven als TNT en DHL.




VIEW ORIGINAL PAGE:

LANGUAGE: DUTCH; NEDERLANDS"
164107682,2015-06-08T00:00:00,Het Dikke Ik van de een is beslist niet dat van de ander,4,De Volkskrant,,VAN ONZE VERSLAGGEVER ROBERT GIEBELS,,Ten Eerste; Blz. 14,,499,,"Ze sloten een verstandshuwelijk, werden vrienden, maar nu kondigt Diederik
Samsom aan te gaan scheiden van Mark Rutte. Aanleiding: het Dikke Ik, of de
Dikke Ik, zoals PvdA-leider Samsom zegt.



Premier en in dit verband vooral VVD-voorman Rutte leende de term van Samsom
voor een partijspeech vorige maand - Rutte belde hem zelfs op om toestemming te
vragen, schrijft het AD. Samsom gebruikte de Dikke Ik in 2007 nadat hoogleraar
sociale filosofie Harry Kunneman die term in 2005 had gemunt als het Dikke Ik.

Alle drie - Rutte, Samsom en Kunneman - lijken er iets anders onder te verstaan.
Kunneman bedoelde er 'een morele tunnelvisie' mee, zei hij zaterdag in Trouw.
'De dominante maatstaf is nog steeds: blijft de economie wel groeien?'

Samsom interpreteert de Dikke Ik als iets van de samenleving. Die is 'na drie
decennia individualisering' uitgegroeid tot een Dikke Ik. 'Lomp gedrag,
minachting voor andersdenkenden, onverzadigbaarheid en zelfingenomenheid zijn de
kenmerken.'

Rutte op zijn beurt - vinden Kunneman en Samsom - beperkt zich tot individuele
uitwassen, zoals bonusgraaiende bankiers en mensen die meteen als ze werkloos
worden naar uitkeringsinstantie UWV zouden rennen. Dat je bij ontslag verplicht
bent meteen naar het UWV te gaan, was de oud-staatssecretaris Sociale Zaken
overigens even ontgaan. 'De maatschappelijke voedingsbodem van het Dikke Ik laat
hij weg', is de kritiek van Kunneman.

Samsom vindt de weergave van Rutte van de Dikke Ik zelfs 'gratuit', schreef de
PvdA-leider zaterdag in een opmerkelijk opinieartikel in NRC Handelsblad. In dat
stuk somt Samsom eerst op wat zijn partij allemaal samen met coalitiepartner VVD
voor elkaar heeft gekregen in 'de strijd tegen de Dikke Ik'.

Maar aan het slot neemt hij afscheid van zijn vriend Rutte: 'Het is geen geheim
dat de VVD straks liever een andere afslag neemt. Met veel minder overheid en
meer onderlinge concurrentie in de samenleving.'

Beide leiden volgens Samsom tot meer Dikke Ik. Rutte schildert de overheid te
veel af als een hindernis. Dan moet je niet raar opkijken als vertegenwoordigers
van die overheid zoals politieagenten, leraren en ambtenaren die direct contact
met de burger hebben, niet het respect krijgen dat ze verdienen, stelt de
PvdA-leider.

Bovendien: 'Wie individuen uitnodigt zich groot te maken en vooral zichzelf te
redden, moet niet verbaasd staan als velen zich van de weeromstuit té groot
maken, de Dikke Ik', schrijft Samsom. 'Stof tot nadenken voor de premier.'

Het doet denken aan het lot van de door de koning in zijn eerste troonrede
uitgesproken 'participatiesamenleving'. Samen hadden coalitiepartners VVD en
PvdA dat woord in de troonrede gezet. Maar gevraagd naar de betekenis bleek het
de VVD te gaan om de zelfredzaamheid van het individu en de PvdA om de
samenwerking van het collectief.

Hoewel het nog niet op de agenda staat, debatteert de Tweede Kamer op verzoek
van ChristenUnie-leider Arie Slob nog voor de zomer over de rede van Rutte.




VIEW ORIGINAL PAGE:

LANGUAGE: DUTCH; NEDERLANDS"
164107683,2015-06-08T00:00:00,Een goed gesprek in Groningen,4,De Volkskrant,,VAN ONZE VERSLAGGEVER JURRE VAN DEN BERG,,Ten Eerste; Blz. 15,,962,,"REPORTAGE Democratische innovatie


Is het beter de volksvertegenwoordiging samen te stellen op basis van loting dan
op basis van verkiezingen? In Groningen werd het geprobeerd. 'Laat het maar
ontsporen!'

Uitverkoren zijn ze, de 550 Groningers die zaterdagmorgen de oude drukkerij van
het Dagblad van het Noorden bezetten. In de hal staan tweehonderd tafels en
duizend stoelen klaar. 'Tijd voor een goed gesprek', staat er op de blauwe
koffiebekertjes.



Tienduizend Groningers werden uit de gemeentelijke basisadministratie ingeloot
voor deze eerste G1000-bijeenkomst in de stad. Van hen meldde zo'n vijf procent
zich aan. Vandaag praten de Stadjers met elkaar en met politici, ondernemers en
zogenoemde 'friskijkers' over wat er beter kan in Groningen. 'Burgertop, ik vind
het zo'n mooi woord', verzucht presentatrice Miranda Bolhuis. De agenda is nog
leeg, de regels beperkt. Het met elkaar oneens zijn mag. 'Laat het maar
ontsporen!', roept Bolhuis op.

'Er is iets vreemds aan de hand met de democratie: iedereen lijkt ernaar te
verlangen, maar niemand gelooft er nog in', stelt David Van Reybrouck in zijn
essay Tegen verkiezingen uit 2013. Onze representatieve democratie is volgens de
Vlaamse auteur in verval. Tussen het volk en de volksvertegenwoordiging gaapt
een kloof. Steeds minder mensen nemen de moeite hun stem uit te brengen en bijna
niemand is nog lid van een politieke partij. Op hun beurt worden politieke
partijen gegijzeld door coalitiepartners, de trage besluitvorming en de
voortdurende dreiging van een afrekening bij de volgende stembusgang.

Van Reybroucks antwoord op de politieke impasse is een heruitgevonden traditie.
Net als in het oude Athene zou een door loting geselecteerd smaldeel van de
bevolking moeten meebeslissen over de inrichting van stad en land. Naar dit
historisch evenbeeld ontstond in België het idee van de 'G1000', een 'platform
voor democratische innovatie'. Vorig jaar vond in Amersfoort de eerste
Nederlandse editie plaats. Afgelopen zaterdag waren Groningen en Amsterdam aan
de beurt. Evenementen in Den Haag (aanstaande zaterdag), Nijmegen en Apeldoorn
volgen.

Initiatiefneemster in Groningen is Wieke Paulusma (36), raadslid namens D66. Ook
politici worstelen volgens haar met de verhouding tussen politiek en burgers.
'Wij zijn geneigd beleid te formuleren en te zeggen: zo gaan we het doen.
Burgers zoeken pas contact met politici als er een probleem is.'

Loting is volgens haar de manier om ook mensen te bereiken die niet uit zichzelf
de weg naar de macht weten te vinden. 'Burgerinitiatieven genoeg, maar voor veel
mensen is dat ver van hun bed. Ze hebben het gevoel dat wat zij vinden er niet
toe doet.' Met voorgesprekken en een ophaalservice heeft de organisatie
geprobeerd ook hen over de streep te trekken. Paulusma hoopt op een paar
verfrissende ideeën. 'Wij hebben mensen niet uitgenodigd om te komen klagen.'

Aan een tafel waar het gesprek gaat over werkgelegenheid voert de oorspronkelijk
uit Rusland afkomstige tolk-vertaalster Irina Gontcharova het hoogste woord.
'Politici nemen beslissingen zonder met mensen te praten', zegt ze. 'Waarom zijn
alle overheidsdiensten gevestigd in de Randstad? Groningen lijkt wel een
eiland.'

Aan het hoofd van de tafel houdt Marnis Toxopeus (53) zich wat afzijdig. 'Van
mij hoeft Groningen helemaal niet beter', zegt hij. 'Maar bij de uitnodiging zat
een brief van de burgemeester. Ik beschouw deelname als een burgerplicht.'

Die burgemeester, Peter den Oudsten, is net aangeschoven bij de oudste deelnemer
van de dag, de 94-jarige heer Stavasius. 'Ik moet vandaag vooral mijn mond
houden', vindt Den Oudsten. 'De samenleving bestaat steeds meer uit mensen die
zichzelf willen besturen.'

G1000 mag dan inderdaad een burgerinitiatief zijn, de lokale politiek heeft het
evenement omarmd. Aan menig tafel zit een raadslid, stadsbestuurder of
ambtenaar. Ook wethouder Roeland van der Schaaf (PvdA) is aangeschoven. Wat nu
als de oogst van de dag haaks staat op het collegeprogramma? 'Als een grote
groep mensen zegt: wij willen dit graag, dan zou je echt van een andere planeet
moeten komen als je daarmee niets doet.' Al hoeft de gemeente het niet meteen te
regelen, vindt hij. 'Het moeten initiatieven van de mensen blijven.'

Op een groot scherm verschijnt een woordenwolk, waarin de gesprekken in per app
doorgegeven steekwoorden worden samengevat. 'Verbinding' zwelt aan, net als
'saamhorigheid'. 'De waarden waarmee we werken', aldus presentatrice Miranda
Bolhuis. Aan eensgezinde geestdrift geen gebrek. De Boze Burger is vandaag
thuisgebleven, lijkt het - net als bij de verkiezingen.

Al blijkt dat achter die mooie woorden een wereld van verschil kan schuilen. 'Ik
vind een snelle verbinding met de Randstad belangrijk', zegt de 29-jarige
Arlette Reneman als het gaat over bereikbaarheid. 'Veel van mijn leeftijdgenoten
moeten nu verhuizen als ze in het Westen gaan werken.'

Haar buurvrouw Tini Feenstra-Wolthuis (80) heeft haar eigen gedachten bij het
thema. 'Bereikbaarheid betekent voor mij dat ik met de bus op de Grote Markt kan
komen. En dat kan straks niet meer.' En culturele activiteiten in het
stadscentrum? 'Daar heb ik weinig aan', zegt de 63-jarige Daan Abrahams uit
buitenwijk Lewenborg. 'Ik wil gewoon een goed bereikbare wijkagent.'

Na de gespreksronde 'dromen en doen' wordt er gestemd over de beste voorstellen.
De buurt-app gooit hoge ogen, net als 'centrum met allure' en het
onvermijdelijke basisinkomen. Op een vervolgbijeenkomst moeten mensen worden
gevonden die de plannen willen uitvoeren. 'Anders is de vibe straks weg', zegt
initiatiefneemster Wieke Paulusma.

Al staat de belangrijkste conclusie van de dag ergens op een groot vel papier op
een verlaten tafeltje in de hal: 'Groningen moet Groningen blijven.'




VIEW ORIGINAL PAGE:

GRAPHIC: G1000-bijeenkomst in de stad Groningen: 550 burgers praten over de
toekomst van hun stad.
Foto Harry Cock / de Volkskrant

LANGUAGE: DUTCH; NEDERLANDS"
164107684,2015-06-08T00:00:00,'Grieken zien niets in werkethiek',4,De Volkskrant,,VAN ONZE CORRESPONDENTE SARAH VENEMA,,Ten Eerste,,1264,,"Interview Soti Triantafyllou, Griekse schrijfster


Met haar harde kritiek op de houding van de Grieken in de eurocrisis heeft de
Griekse schrijfster zich de woede van haar landgenoten op de hals gehaald. 'Soms
krijg ik een schoen naar mijn hoofd.'

Soti Triantafyllou (58) doet haar handtas open en wijst op het pak vochtige
doekjes dat er altijd in zit. 'Voor als ze me weer eens in mijn gezicht spugen',
zegt de beroemde Griekse schrijfster. 'Zo gaat dat tegenwoordig, als ik over
straat loop. Soms krijg ik zelfs een schoen naar mijn hoofd.'



De auteur, die zichzelf ooit als links omschreef, is zeer kritisch over haar
landgenoten en dat brengt risico's mee. Zeker in crisistijd, nu het eergevoel
nog zo'n beetje het enige is dat de Grieken bezitten en het vanuit het
buitenland toch al voortdurend klappen moet incasseren. Toch wil Soti
Triantafyllou daar nog een schepje bovenop doen. 'Ik ben bikkelhard', zegt ze.
'Maar dat komt omdat ik zo bezorgd ben.'

De boeken van de sigaarrokende schrijfster zijn steevast bestsellers in
Griekenland. In de jaren negentig viel ze op doordat haar plots zich ook buiten
Griekenland afspeelden. Soms waren haar hoofdpersonen niet eens Grieks. Zelf
pendelde de historica en schrijfster de afgelopen jaren heen en weer tussen New
York, Parijs en Athene. Dat geeft afstand om met een andere bril naar de Grieken
te kijken. Die moeten niet zo gevoelig zijn, zegt ze. In de anarchistische
Atheense wijk Exarchia werd ze met eieren bekogeld.

Wat verwacht u, komt er binnenkort een akkoord?

'Ik durf het niet te zeggen', zegt Triantafyllou. 'Lange tijd vertrouwde ik erop
dat de Europese partners wel een compromis zouden sluiten, maar ze zijn Syriza
echt gaan haten in Brussel. Ik vind dat niet zo gek. Tsipras sloeg totaal de
verkeerde toon aan. Hij had veel meer uit de onderhandelingen kunnen halen, maar
dan had hij beleefd moeten zijn. Moeten vleien. In plaats daarvan zei Tsipras
tegen de Grieken dat hij op de trom zou slaan en Merkel wel zou dansen. Nou
Merkel heeft niet gedanst. Ze is ook helemaal niet het type dat danst.'

Misschien was de boodschap aan de Grieken gericht.

'Juist. Het gaat alleen maar over emoties. Zo gaat dat bij Grieken altijd', zegt
Triantafyllou. Er wordt niet nagedacht over strategieën. Tsipras schildert zich
af als een soort David die Goliat zal verslaan en de Grieken vallen er massaal
voor. Ze geloven hem omdat ze hem willen geloven. Tsipras is een populist. Hij
lacht, hij belooft van alles. De Grieken zijn gaan geloven dat Europa ons iets
is verschuldigd vanwege onze eeuwenoude civilisatie. Europa moet ons niet
vernederen, zeggen ze. Wat een flauwekul. Stop gewoon met je vernederd te voelen
en ga aan de slag, zodat we onze schuld kunnen terugbetalen.'

Meer dan een kwart van de Grieken is werkloos en 18 procent heeft door de crisis
niet genoeg geld om iedere dag een basismaaltijd te eten. U bent niet echt
begripvol voor de roep om een socialer beleid, desnoods buiten de euro.

'Ik vrees voor echte hongersnood als we uit de euro gaan', zegt de schrijfster.
'Ik was ooit tegen de EU en wat ik me inbeeldde, is gebeurd. Veel van onze
kleine ondernemingen zijn ten onder gegaan. Maar het is nu te laat. We zitten er
in. Teruggaan is als eieren uit een omelet halen, het heeft geen zin. Wat we nu
moeten doen, is economisch actief worden. We moeten competitief worden en
ondernemen. Maar Syriza wil dat niet. Syriza is een antikapitalistische partij
met enge trekjes. Ze willen geen akkoord met de eurolanden. Ze weten niet wat ze
willen. Misschien willen ze een soort Venezuela worden, al hebben ze geen idee
wat dat betekent. Ik vind ze gevaarlijk.'

Zelf heeft de schrijfster op Potami (De Rivier) gestemd, een aan D66 verwante
partij die ook een socialer beleid wil maar ook EU-gezind is.

Ze zucht. 'Ik zie de crisis niet anders dan de andere Grieken, maar ik zie de
oorzaken anders. We hebben fouten gemaakt. We hebben onze producten niet genoeg
beschermd en gepromoot. We hebben een monsterlijke bureaucratie gecreëerd
waarbij iedereen in een kantoor zijn nagels kon doen tegenover een gegarandeerd
maandsalaris. Boeren werden eigenaren van koffiezaken. We dachten dat we altijd
rijk zouden zijn. Een vriendin van mij kocht de mooiste villa van Athene en
leende daarvoor 500 duizend euro. Vijfhonderdduizend euro. Nu kan ze haar
hypotheek niet betalen. Ze hadden ons niet zoveel moeten laten lenen, maar we
waren geen kinderen. We waren zelf verantwoordelijk voor wat we deden.'

In andere landen die een noodlening kregen, werkten de hervormingsvoorwaarden
wel. Waarom in Griekenland niet?

'Dat is heel pijnlijk', zegt de schrijfster. 'Een land als Ierland sloeg de
handen ineen, hervormde en liet de crisis achter zich, terwijl wij afdrijven
naar een soort nieuwe burgeroorlog. De privileges, de corruptie en de
belastingontduiking bestaan nog. Volgens mij komt het door ons nationale
karakter. Grieken beschouwen een werkethiek als protestants en moeten er dus bij
voorbaat niets van hebben.'

U gebruikt hetzelfde stereotype dat de verhouding tussen Griekenland en Europa
de afgelopen jaren zo ingewikkeld maakte. Populisten in Noord-Europa voeden zich
op het beeld van de luie Griek. Uw landgenoten voelen zich vernederd.

'Ik vind niet dat we boos moeten worden als mensen ons lui noemen', zegt
Triantafyllou. 'In ieder stereotype zit een kern van waarheid. Lui is misschien
niet het goede woord. Langzaam is beter. Als je veel te doen hebt, is het eerste
dat je vrienden hier zeggen: 'Min agho nesse'. Wees niet gestrest. Dat je het
ook druk kunt hebben zonder gestrest te zijn, snappen ze niet. Het is ons
nationale motto. Alles moet leuk en langzaam zijn. De Griek heeft plezier, hij
geniet van het weer, van seks en van blauwe golven. Toen minister Varoufakis en
zijn blonde vrouw zich uitgebreid lieten fotograferen in hun luxe-appartement
met uitzicht op de Akropolis en een tafel vol lekkernijen, was dat helemaal geen
klap voor zijn imago. Iedereen vond het prachtig. De Griek vindt dat iedereen
van het leven moet genieten. Dat is mooi, maar intussen verdwijnen de
werkloosheid en armoede niet.'

'Als je de oude teksten van Plato of Aristoteles leest, zie je dat zij toen al
klaagden over dezelfde karaktertrekken', zegt de Griekse schrijfster. 'De
overweldigende emoties, ons individualisme. Maar ook eeuwenoude bevolkingen
kunnen uitsterven. Misschien blijkt het onze tragedie te zijn.'

Klagende Grieken

De Atheense schrijfster Soti Triantafyllou (58) staat in eigen land bekend als
kosmopoliet. Ze spreekt vijf talen, studeerde farmacie in Athene en geschiedenis
in Parijs. Ze promoveerde in New York op Urban Studies en ging terug naar Athene
om literatuur te studeren. Ze schreef meer dan 20 boeken. In haar boek
Ondergrondse Hemel beschrijft ze met het verhaal van geëmigreerde Grieken in
Amerika hoe een generatie zich losmaakt van de Griekse cultuur en opgaat in de
Amerikaanse droom. Voor haar bestseller De Potloodfabriek haalde ze haar
inspiratie uit de Russische revolutie. De optimistische toon in haar boeken
breekt met de cultuur van de pessimistische schrijver, maar juist over de
klagende Griek laat Triantafyllou zich voortdurend klagend uit. Terugkomende
factor in haar boeken zijn referenties aan geschiedenis en rock-'n-roll. De
schrijfster woonde twintig jaar lang in de anarchistische Atheense wijk
Exarchia. Tijdens de crisis is ze verhuisd. Ze vindt het een getto geworden.

Ik ben bikkelhard. Maar dat komt omdat ik zo bezorgd ben

In Brussel haten ze Syriza. Ik vind dat niet zo gek (Soti Triantafyllou Grieks
schrijfster)




VIEW ORIGINAL PAGE: ,

GRAPHIC: Soti Triantafyllou: 'De privileges, de corruptie en de
belastingontduiking bestaan nog. Dat komt door ons nationale karakter.'
Foto Nicola Zolin

LANGUAGE: DUTCH; NEDERLANDS"
164107685,2015-06-06T00:00:00,Hedendaagse martelaressen,4,De Volkskrant,,ALEID TRUIJENS,,Sir Edmund,,831,,"Slavinnen van koning kind

Twee jaar nam Jennifer Senior de tijd om alle facetten van het ouderschap te
bestuderen. Haar conclusie is niet nieuw:afzien in het begin, maar wat krijg je
er veel liefde voor terug.

Jennifer Senior: Maar je krijgt er zoveel voor terug - De paradox van het
moderne ouderschap

***
Met een voorwoord van Christien Brinkgreve
Atlas/Contact; 366 pagina's; EUR 24,99.

Nooit meer onbezorgd tot zes uur uitgaan. Nooit meer uitslapen. Elke drie uur je
bed uit voor een krijsende baby of een peuter met waterpokken. Het totale
verlies van onafhankelijkheid. Non stop 24 uur beschikbaar en verantwoordelijk
zijn voor een hulpeloos wezentje. Nooit meer kunnen opgaan in werk of studie.
Altijd de schuldige zijn als het fout loopt. Een kindje maken en krijgen is
prachtig, een wonder, maar de schok is groot als de mini-tiran er eenmaal is.

Het grote inleveren dat ouderschap heet, is in alle talen wel beschreven. Maar
elke lichting ouders ervaart het opnieuw en schrijft erover, met verbazing.
Waarom heeft niemand hun dit verteld? Wat is dit voor samenzwering? Geen
generatie die zich zo bewust is van de nadelen van kinderen als de jongste
generaties, de vaak in weelde opgegroeide jongeren met hun langgerekte,
zorgeloze jeugd. Nu is het Jennifer Senior, een Amerikaanse journaliste en
moeder van één kind die de schok ervoer en er een boek over schreef.

Haar boek eindigt, na vijf hoofdstukken kommer en kwel, in een lofzang op het
ouderschap waarop de titel wijst, zowel de Nederlandse als de Engelse, All Joy
and No Fun. Ouderschap maakt eerder moe en zorgelijk dan gelukkig, maar
vervullend is het wel. Vader of moeder zijn, schrijft Senior, is niet altijd
'leuk', maar verschaft op den duur vreugde. De met geen andere liefde te
vergelijken band tussen ouders en kinderen geeft het leven zin.

Senior pakte haar werk grondig aan. Ze nam twee jaar vrij van haar
opdrachtgevers en las alles wat ze kon vinden over hedendaags ouderschap.
Daarnaast bezocht ze ouderschapscursussen en interviewde ze ouders. Resultaat is
een populair-wetenschappelijk boek van het type waarop Amerikaanse
non-fictieschrijvers het patent hebben: helder en opgewekt geschreven,
intelligent en geestig, een verhaal over echte mensen, maar met een vracht aan
onderbouwing.

Senior relativeert wetenschappelijk onderzoek ook, door precies te kijken. Zo
haalt ze onderzoek aan waaruit blijkt dat wereldwijd, maar zeker in de VS,
kinderlozen gemiddeld gelukkiger zijn dan ouders. De statistiek wordt sterk
beïnvloed door een groep ouders die nauwelijks het hoofd boven water kan houden,
vaak alleenstaand en arm. Dat zijn er nogal wat in de VS. Andere ouders zijn wél
gelukkiger dan kinderlozen. En in landen waar een sociaal vangnet en betaalbare
kinderopvang bestaan, zijn ouders nog gelukkiger. Dat Zweden een walhalla voor
ouders is noemt Senior 'een enorm cliché' maar ze vindt de regelingen daar
ideaal. In de VS, schrijft ze, daalt de welvaart van gezinnen in de middenklasse
gestaag: de huizenprijzen in veilige buurten stegen tot onbetaalbare hoogte,
kinderenopvang en universitair onderwijs werden duurder. Ouders moeten wel
allebei fulltime werken, met alle stress van dien.

De belangrijkste reden waarom ouderschap zo'n titanenklus is geworden zijn de
hoge normen die we stellen, denkt Senior. Het kind moet niet alleen zonder
kleerscheuren groot worden, het moet gelukkig zijn en alle kansen grijpen.
Vandaar dat ze van pianoles naar voetbal worden gesleept, bijles krijgen en
psychologische hulp, en worden bedolven onder ouderlijke aandacht. Hoewel meer
moeders werken, stijgt het aantal uren dat vaders en moeders aan kinderen
besteden. Geen grotere angst bij ouders dan een ongelukkig kind. Maar geluk is
als doel te hoog gegrepen. Geluk kun je niet afdwingen.

De interviews, vooral met uitgeputte moeders die klagen over hun luchthartige
mannen, zijn herkenbaar. En soms irritant. Hoe kan Jessie, moeder van twee
peuters en een baby, nu denken dat ze haar werk als fotograaf goed kan doen met
drie kinderen om zich heen? Waarom zorgt ze niet voor oppas, die ze wél kan
betalen als ze meer werkt? De vrouwen in dit boek durven geen keuzes te maken
die hun leven vereenvoudigen, omdat ze bang zijn hun kinderen te schaden. Wel
willen ze hun man net zo'n groot schuldgevoel bezorgen als ze zelf hebben. Het
zijn hedendaagse martelaressen. Slavinnen van Koning Kind.

Waarom pikken ouders het nog altijd dat werkgevers en overheid het zo moeilijk
maken om een gezin te hebben? Seniors boek is lezenswaardig en geeft stof tot
nadenken. Maar wat ze opschreef, is allemaal allang bekend; ze veegde het kundig
en leesbaar bijeen. Helaas komt ze niet met nieuwe, eigen ideeën die een
oplossing iets dichterbij brengen. Senior lijkt daarmee een beetje op de
ploetermoeders die ze beschrijft: ijverig, toegewijd, boos, maar uiteindelijk
berustend in de status quo.

Ouderschap maakt eerder moe en zorgelijk dan gelukkig, maar vervullend is het
wel




VIEW ORIGINAL PAGE: ,

GRAPHIC: Tienermoeder in Jackson, Mississippi.
Foto Bruce Gilden / Magnum
Jennifer Senior: Maar je krijgt er zoveel voor terug - De paradox van het
moderne ouderschap

LANGUAGE: DUTCH; NEDERLANDS"
164107686,2015-06-06T00:00:00,[De rubriek U is een podium voor lezers. Bijdragen ...]*,4,De Volkskrant,,,,Opinie en Debat,,1209,,"De rubriek U is een podium voor lezers. Bijdragen over actuele onderwerpen zijn
welkom mits bondig geformuleerd en worden alleen in behandeling genomen indien
ondertekend en - ook bij e-mail - voorzien van naam, adres en telefoonnummer
waar u overdag te bereiken bent. Gelieve de teksten niet als bijlage bij de
e-mail te verzenden. De redactie behoudt zich het recht voor artikelen en
brieven te redigeren en in te korten. De auteurs verlenen impliciet toestemming
voor openbaarmaking en verveelvoudiging van hun bijdragen in (elektronische)
uitgaven van de Volkskrant.

Redactie Henk Müller

Postbus 1002,

1000 BA Amsterdam;

E-mail brieven@volkskrant.nl

Zo gaat dat, Rutte

Een van Ruttes persoonlijke ergernissen: 'Mensen die als ze ontslagen zijn
meteen op zoek gaan naar het adres van het UWV in plaats van naar een nieuwe
baan.' (Ten eerste, 30 mei.) Toen ik ontslagen werd, ging ik meteen op zoek naar
het adres van het UWV, want zonder UWV geen uitkering en die uitkering heb je
echt nodig als je salaris niet meer op je rekening wordt gestort. Mijn vrouw
deed precies hetzelfde toen zij ontslagen werd. Het is allemaal goed gekomen met
ons, daar niet van. Maar de wereldvreemdheid om te denken dat mensen geen
uitkering nodig hebben als ze ontslagen worden is voor mij het teken van het
'Dikke-Ik Denken' van de VVD.

René Schoenmakers, Utrecht

Rutte gaat te ver

Elke keer als ik Mark Rutte hoor praten over de 'hard werkende Nederlander' gaat
er een enorme golf van woede en ergernis door me heen. Maar hij gaat te ver in
zijn waanbeeld over mensen die ontslagen zijn en naar de UWV gaan in plaats van
werk te zoeken.

Kom op, zeg. Moet ik dat horen van de man die direct verantwoordelijk is voor
mijn ontslag en dat van talloze anderen? Is hij vergeten dat hij met zijn
onnodige bezuinigen op goed lopende instituties deze ellende heeft veroorzaakt?


Dank u wel.

Arturo Muruzabal, Utrecht, voormalig lid van het Muziek Centrum van de Omroep

Lekker polderen

Hans Alders gaat als Nationaal Coördinator Groningen het herstellen van de
aardbevingsschade in goede banen leiden (Ten Eerste, 2 juni). Bevoegdheden zegt
hij niet te hebben, de oplossing zou vooral van polderen moeten komen.

Misschien moeten we dan even in herinnering roepen dat er aan de zogenoemde
'Alderstafel' jarenlang gepolderd is om de groei van Schiphol in balans te
brengen met de belangen van de omwonenden van de luchthaven. Het resultaat: de
normen werden voortdurend zo slim en slinks opgerekt dat Schiphol mocht blijven
groeien. Wat Schiphol wilde, gebeurde, ongeacht elk bevolkings- of milieubelang.
Zouden we nu zo'n zelfde vertoning in Groningen krijgen? Ook daar is aan
overlegorganen al geen gebrek, maar als Kamps en de NAM de baas zijn, weet ik de
afloop wel. Om een partijgenoot van Alders maar eens te parafraseren: in
polderen kun je niet wonen.

Wouter Lucassen, Den Haag

Leve het onderscheid

De standenmaatschappij bestaat niet meer, denkt Piet Veldt uit Schagen (Brief
van de dag, 5 juni 2015). De maatschappij waarin je koopt wat je wilt, wél. Je
hebt mensen die het maar schandelijk vinden dat er ook eersteklaswagons bestaan.


Die mensen vinden het niet gek dat de een in een Hyundai rijdt en de ander in
een BMW. Je trekt een polo aan van Zeeman of van De Bijenkorf of van Ralph
Lauren. Wat wordt het: Franse kaas van de Action, van Dirk of van de
kaasspecialist? Kies maar, betaal maar.

In de eerste klas zit je rustiger (behalve in de spits). Hoe komt dat? Nou, je
betaalt bijna het dubbele van een gewoon kaartje. En wie voor dat kaartje
betaalt - jijzelf of je baas - doet niet ter zake.

Altijd en overal mag je kopen in Nederland wat je wilt - voor het bedrag dat jou
uitkomt. Alleen in de trein niet - daar is dat een schande.

Elly Mönnichmann, Amsterdam

Afspraak is afspraak?

Ik erger mij groen en geel aan de dooddoener waarmee raden van toezicht de
exorbitante salarissen van managers in de gezondheidszorg en in het onderwijs
verdedigen. Ze beroepen zich op in het verleden gemaakte afspraken.

Ik heb een pensioen van het ABP. Waarom gelden de in het verleden gemaakte
afspraken niet voor mij? Toen ik in het onderwijs ging werken was ik verplicht
een pensioenpremie te betalen voor een welvaartsvast pensioen. Ik ben nu 70 jaar
oud en heb ervaren dat de regels tijdens het spel zijn veranderd. Hoezo
afspraken?

Mensen die niet bereid zijn om fatsoenlijk werk te leveren voor een salaris
volgens de balkenendenorm zouden moeten worden aangemoedigd te emigreren.

Wim Adriaansens, Apeldoorn

Achterhaalde misstanden

Het is belangrijk en lovenswaardig dat dr. Margriet van Heesch ('Vroege
sekseoperatie levert niets op', Wetenschap, 1 juni) de levensverhalen van 42
mensen met een ambigu geslacht heeft onderzocht. Het is jammer dat zij zich niet
heeft laten informeren door de in het stuk genoemde operateurs van kinderen met
dergelijke Disorders of Sex Development (DSD), de kinderurologen en
kindergynaecologen.

Laat duidelijk zijn dat er jaarlijks honderden kinderen op goede gronden aan hun
geslachtsdelen moeten worden geopereerd met uitstekende resultaten en zonder
gevolgen voor hun latere functioneren op psychologisch of seksueel gebied. Dit
geldt bijvoorbeeld voor jongens met een hypospadie (te korte plasbuis, kromme
penis). Zij hebben een functioneel en cosmetisch probleem aan hun penis dat
gecorrigeerd kan en moet worden.

Daarnaast zijn er meisjes met ernstige afwijkingen aan hun uitwendige
geslachtsdelen, bij wie er geen enkele twijfel bestaat over het geslacht. Zij
hebben een normaal vrouwelijk chromosomenpatroon en normaal vrouwelijk inwendig
geslacht, eierstokken, uterus en vagina. Er zijn uitstekende argumenten om deze
meisjes te opereren op een leeftijd waarbij zij geen hinder ondervinden van hun
afwijkende uitwendige geslacht. Er is inderdaad een groep DSD-patiënten bij wie
ernstige vragen bestaan over toekomstig geslacht en geslachtsidentiteit. Daarbij
moet zeer zorgvuldig in multidisciplinair verband worden afgewogen welke stappen
te zetten en wanneer. De Nederlandse kinderurologen en kindergynaecologen zijn
hier, als lid van dergelijke multidisciplinaire DSD-teams, uitstekend van
doordrongen. Wij gaan er als beroepsgroepen dan ook van uit dat een deel van de
conclusies in dit proefschrift is gebaseerd op DSD-patiënten die behandeld en
geopereerd zijn in een tijd dat er nog geen gestructureerde multidisciplinaire
DSD-centra waren in Nederland.

De suggestie dat kinderurologen zich laten leiden door de ideeën van de
Amerikaanse psycholoog John Money is uit de lucht gegrepen: de beroepsgroep
heeft deze theorieën in 1986 definitief naast zich neergelegd.

Het stuk suggereert onterecht dat er bij vrouwen met het syndroom van Turner een
operatie-indicatie bestaat. Dit betreft een heel kleine minderheid. Bij mannen
met het syndroom van Klinefelter valt niets te opereren. De suggestie kan mensen
met deze aandoeningen in nodeloze verwarring brengen. Wij menen dat de
dagelijkse praktijk van de laatste 25 jaar de beschreven misstanden inmiddels
volledig heeft achterhaald.

Prof. dr. Tom de Jong, werkgroep Kinderurologie, Nederlandse Vereniging van
Urologie, Concetta Salvatore, werkgroep Kinder- en Adolescenten Gynaecologie
NVOG

* Vervangende titel / Replacement title




VIEW ORIGINAL PAGE: ,

LANGUAGE: DUTCH; NEDERLANDS"
164107687,2015-06-06T00:00:00,In druk Kayseri draait Erdogans machtsmachine perfect,4,De Volkskrant,,ROB VREEKEN,,Ten Eerste,,2018,,"Turkije gaat zondag naar de stembus voor een nieuw parlement. De AKP van
president Erdogan gaat winnen, daarover geen twijfel. Maar waarom is de AKP zo
populair? In Kayseri, een van de best functionerende steden van Turkije, gaat
Rob Vreeken op zoek naar het antwoord.


Op het bureau van Musa Kizilöz, ondernemer in Kayseri, hartje Anatolië, ligt de
beruchte envelop met de paarse band. Hij heeft vorige maand 6 kilometer te hard
gereden in de buurt van Emmen en nu moet hij een boete betalen. Gebeurt dat niet
op tijd, dan rekent het parket een forse naheffing.



Hij twijfelt. Met ondeugende oogopslag: 'Kan ik het niet negeren? Ze hebben m'n
naam verkeerd gespeld.' Mede op aanraden van zijn bezoeker - die al menig paarse
envelop ontving - besluit hij toch maar het bedrag over te maken. Het was immers
niet zijn laatste bezoek aan Nederland. Er vallen nog veel zaken te doen.

De 29-jarige Kizilöz is manager van Flekssit, een meubelfabrikant in de 'Nieuwe
Industriële Zone', een van de vier reusachtige bedrijventerreinen die Kayseri
rijk is. Op een vloeroppervlak van ruim 100 duizend vierkante meter produceert
Flekssit per dag 1.700 meubels, voor de verkoop in Turkije en ruim veertig
andere landen. De snelheidsovertreding was een ongelukje tijdens zijn
flitstournee langs dertig meubelfirma's in Nederland, potentiële tussenpersonen.


De dynamiek van de jonge zakenman typeert deze stad aan de voet van de immer
besneeuwde Eciyes, met zijn 3.917 meter de op een na hoogste berg van Turkije.
Kayseri is de bekendste van de 'Anatolische Tijgers', steden in het binnenland
van Turkije die de afgelopen decennia een formidabele economische expansie
beleefden.

Met de roofdierennaam wordt tevens het slag mensen aangeduid die dit mogelijk
maakten: kleine en middelgrote ondernemers in steden als Kayseri, Konya, Denizli
en Gaziantep. Nooit kregen zij toegang tot de seculiere elite in het westen van
Turkije, de kemalisten met hun kapsones en verfijnde manieren. Met hard werken
en behendig zakendoen gingen ze daar met een boog omheen. 'Als je een slimme
zoon hebt, maak je hem zakenman', luidt een zegswijze in Kayseri. 'Is hij minder
slim, dan stuur je hem naar school.'

Over het fenomeen van de Anatolische Tijgers - en in het bijzonder Kayseri -
verscheen tien jaar geleden een rapport van de denktank European Stability
Initiative (ESI). De titel Islamic calvinists verwijst naar de spaarzame,
ascetische protestanten die Europa het kapitalisme brachten. De Duitse socioloog
Max Weber beschreef dat in 1905 in De protestantse ethiek en de geest van het
kapitalisme.

Met verve maakt het ESI de sprong van Webers Europa naar Centraal Anatolië. Ook
de zakenlieden van Kayseri - de stad wordt neergezet als hét voorbeeld van
tijgerschap - zijn vroom, spaarzaam, commercieel getalenteerd en behept met een
dijk van een arbeidsethos. 'Om Kayseri te begrijpen, moet je Max Weber lezen',
zei Sukru Karatepe, burgemeester in de jaren negentig.

Een variant daarop zou kunnen luiden: om de opkomst van de AK-partij (AKP) te
begrijpen, moet je Islamic Calvinists lezen. Precies daarin voorzag het
ESI-rapport; het bood inzicht in het economisch mirakel van Turkije onder
premier (nu president) Tayyip Erdogan en zijn gematigd islamitische partij.

De gelovige zakenlieden van Anatolië vormen de kern van de nieuwe middenklasse
die onder de AKP in Turkije de macht heeft overgenomen. 'De AKP-regering is een
politieke weerspiegeling van de waarden en ambities waardoor de Anatolische
Tijgers zijn gevormd', aldus het ESI.

De AKP is daarom sterk in Kayseri. Ongetwijfeld zullen hier bij de
parlementsverkiezingen zondag de meeste stemmen naar Erdogans partij gaan, al is
het de vraag of de superscore van 2011 wordt geëvenaard. 'Erdogan en zijn team
zijn zeer succesvol geweest', zegt Kizilöz van Flekssit. 'Ze brachten dertien
jaar voorspoed. Het leven is geweldig verbeterd.'

Verkiezingskoorts

Kayseri oogt in deze dagen van verkiezingskoorts zonder meer als een AKP-stad.
Wie midden op het centrale Cümhuriyetplein staat en 360 graden ronddraait, ziet
aan diverse gebouwen gigantische rode doeken hangen met de beeltenis van
AKP-premier Ahmet Davutoglu en de lokale lijsttrekker Mehmet Özhaseki.

Van de twee andere grote partijen, de centrum-linkse CHP en de
rechts-nationalistische MHP, is geen enkele gigaposter te zien. De verklaring
ligt deels in de steun die de AKP geniet onder de notabelen. De directeur van
het particuliere Tekden-ziekenhuis bijvoorbeeld is AKP-prominent en stelt gaarne
zijn gevel ter beschikking.

In oppositionele kring wordt gefoeterd over de alomtegenwoordigheid van de
regeringspartij. Vaak is die immers het gevolg van schaamteloze partijdigheid
van het gemeentelijk apparaat, dat stevig in AKP-handen is. CHP-lijsttrekker
Çetin Arik somt een waslijst op. 'Ze vervoeren AKP-aanhangers met bussen van de
gemeente. In het openbaar vervoer worden Erdogan-liedjes gespeeld. Reclame op
billboards is gratis voor de AKP.'

Wil de CHP echter haar posters ophangen, dan moet ze betalen. Op een ervan
prijkt Arik, een gedistingeerde heer van 43, in witte artsenjas met een
stethoscoop om de nek. In het dagelijks leven is hij gynaecoloog. 'Dokter van
het volk', luidt de leus.

'Op de dag van onze grote manifestatie was er een voetbalwedstrijd. Kayserispor
kwalificeerde zich voor de Superliga. De gemeente maakte de entree gratis, om
mensen bij ons weg te lokken.' Arik is verontwaardigd, maar ziet ook de
positieve kant: 'De AKP is in paniek.'

Kayseri weerspiegelt daarmee het landelijk beeld, met een regeringspartij die
door roeien en ruiten gaat om een presidentieel systeem te kunnen invoeren. 'Het
zijn despoten', zegt Süleyman Korkmaz, bouwondernemer en kandidaat voor de MHP.
'Ze beheersen de media. Wij komen niet aan bod.'

De lokale tv-kanalen zijn alle vier AKP-gezind, van de veertien plaatselijke
kranten zijn er slechts twee op de hand van de oppositie. Hoofdredacteur Necdet
Kala van het linkse Kayseri Olay (oplage 1.200 stuks) beklaagt zich over de
gemeentelijke advertenties die aan zijn neus voorbij gaan en over een schimmig
justitieel onderzoek.

Machtsmisbruik, vriendjespolitiek, persbreidel: zo alles bij elkaar kan het een
louche indruk wekken, maar dat zou niet rechtvaardig zijn. Kayseri is een van de
best functionerende gemeenten van Turkije. 'Een voorbeeld voor alle Turkse
steden', krijgen we talloze keren te horen, ook van AKP-kritische bronnen.

Het is eenvoudig met eigen ogen vast te stellen. De straten zijn schoon, de
wegen breed en piekfijn. Files kent de 1,1 miljoen inwoners tellende stad niet.
Blinkende trams en bussen rijden stipt op tijd. De gemeente heeft zelfs de witte
fiets geïntroduceerd, al verdomt ook hier de gemiddelde Turk het een rijwiel te
bestijgen.

Op het Cümhuriyetplein kun je je in een Zwitserse stad wanen. De plantsoenen
staan vol kleurige viooltjes - elke twee maanden ververst de gemeente in de hele
stad de bloemen. Een gele band in het trottoir loodst de bezoeker langs een
culturele wandelroute. Haar zakenimago ten spijt, heeft Kayseri een keur aan
erfgoed uit het tijdperk van de Seltsjoeken.

Kayseri gaat voorop in de vaart der volkeren. Voor 300 miljoen euro komt er een
skiresort op de flanken van de Eciyes. Er is een nieuw voetbalstadion, een
glimmend zilveren gevaarte. Op de plek van het oude stadion verrees Kayseri
Forum, het grootste winkelcentrum van Centraal Anatolië.

Interessant is de financiering van een en ander. De gemeente betaalt het
skiresort, maar de rest komt uit andere bron. Het stadion werd gefinancierd door
de puissant rijke zakenman Kadir Has (zakenlieden die investeren in sociale
doelen - ook dat is typisch Kayseri). En het winkelcentrum is een project van
het Nederlandse Multi Development.

Inwoners van de stad beweren stellig dat de opening in 2011 werd verricht door
koningin Beatrix. 'Ik ken het gerucht, maar het klopt niet', grinnikt manager
Ali Kabakci van Forum. 'Beatrix bezocht Kayseri vier jaar eerder. Veel Turkse
Nederlanders komen hier vandaan.'

De particuliere geldstromen roepen nog een vraag op. De dynamiek van Kayseri
verklaart mede het succes van de AKP, maar is het omgekeerde ook waar? Kayseri
als het verwende neefje van een bevriende regering in Ankara?

Natuurlijk, als alle Anatolische Tijgers profiteerde de stad van de stabiliteit
en het verstandige economisch beleid van de AKP-regering. In 2004 haalde Kayseri
het Guinness Book of Records: op één dag waren 139 nieuwe ondernemingen
ingeschreven.

En jawel, Abdullah Gül, Erdogans voorganger als president en medeoprichter van
de AKP, is van Kayseri. Het zal de stad geen kwaad hebben gedaan. Een van de
vier universiteiten werd naar hem genoemd. 'Gül heeft veel voor Kayseri
betekend', zegt Hamdi Kinas, bouwondernemer en voorzitter van
ondernemersvereniging Gesiad. 'Een echte zakenman. Eén telefoontje en je kreeg
hem te spreken.'

'Maar zou het minder zijn gegaan met Kayseri als er een andere regering had
gezeten? Ik weet het niet', zegt Hayriye Atik, hoogleraar economie aan Eciyes
Universiteit. De opbloei van Kayseri ging volgens haar ruimschoots aan de komst
van de AKP vooraf.

Textielfabriek

De oorsprong ligt al in de jaren dertig, met de komst van een
staatstextielfabriek. Een eerste generatie entrepreneurs werd geboren. De
gebroeders Boydak bouwden vanaf de jaren zestig hun meubelfabriekje uit tot een
multinational. Kayseri ontdekte dankzij Levi Strauss de exportpotentie van
jeans. 'Spaarzin, hard werken en ondernemingszin', noemt de econome als
verklaringen voor de groei. Oud-burgemeester Karatepe schreef in 2001 een boek
over Kayseri met als titel The Self-Made City.

Dan een andere veronderstelde link: die tussen islam en handelsgeest. Ook hier
plaatst de econome vraagtekens. 'Overal in Turkije wonen moslims. Hoe kan
godsdienst dan de verklaring zijn voor de uitzonderlijke prestaties van
Kayseri?'

Zeker, Kayseri is conservatief en gelovig. Na 8 uur loopt er geen kip op straat,
alcohol is amper te krijgen en de meeste vrouwen dragen een hoofddoek. 'Toch
zijn de mensen verdraagzaam', zegt Ersan Temizal, correspondent van de
landelijke krant Zaman. Vrouwen met heel weinig jurk en heel veel been hebben we
óók gezien, en ze kregen geen steelse blikken toegeworpen.

Een pragmatische werkstad, dat is Kayseri bovenal. Voor de AKP kan dat op
termijn - misschien zelfs morgen al - zuur uitpakken. Een stem op de partij
betekent niet zozeer een keuze voor islamitische politiek, maar een voor
stabiliteit en economische resultaten.

En juist daarin zit sinds een jaar of twee, drie de mot. De groei in Turkije is
teruggezakt tot 3 procent. Buitenlandse investeerders kijken de kat uit de boom.
De structurele problemen - werkloosheid en grote tekorten op zowel de
handelsbalans als de betalingsbalans - zijn alleen maar verergerd.

Hoe pakt de dip uit in Kayseri? Daarover lopen de meningen uiteen.
Bouwondernemer Kinas zag zijn orderportefeuille teruglopen. Burgers rond het
Cümhuriyetplein klagen over gestegen huren en prijzen van levensmiddelen,
winkeliers klagen over teruglopende omzet. 'Ik hield van Erdogan', zegt Ali, een
61-jarige verkoper van overhemden en colberts. 'Maar sinds de economische crisis
niet meer.'

In winkelparadijs Forum merken ze echter niets van stagnatie, de verkopen pakken
dit jaar 20 procent hoger uit. Econome Arik heeft er geen onderzoek naar gedaan,
maar 'als ik zo om me heen kijk, zie ik absoluut niet dat het minder gaat,
integendeel. De mensen kopen duurdere auto's en grotere huizen'.

Consumptie is de kracht van Kayseri en van Turkije, maar tegelijk de zwakte. Het
land leeft op krediet, die balanstekorten ontstaan niet zomaar. Op het
plaatselijk AKP-kantoor trekt partijbestuurder Mehmet Karakaya een portefeuille
uit zijn binnenzak. 'Dít is het probleem van Turkije', zegt hij, terwijl hij
drie creditcards tevoorschijn haalt. 'Iederéén doet dat zo. Als er dingen fout
gaan in Turkije, is dat niet de schuld van de regering. Het is de schuld van de
mensen zelf!'

Het zijn despoten, ze beheersen de media. Wij komen niet aan bod (Süleyman
Korkmaz kandidaat voor de MHP, over de macht van Erdogans partij)




VIEW ORIGINAL PAGE: ,

GRAPHIC: Aanhangers van de AK-partij van president Erdogan hebben zich voor een
verkiezingsbijeenkomst verzameld in het centrum van Kayseri.
Foto Bulent Kilic / AFP
Uitzicht op Kayseri, met rechts de Gevher Nesibe-moskee.

LANGUAGE: DUTCH; NEDERLANDS"
164107688,2015-06-06T00:00:00,Geen onderzoek naar KAF in Almere,4,De Volkskrant,,VAN ONZE VERSLAGGEVER,,Kunst; Blz. 23,,281,,"De interne strubbelingen en ontslagen bij het cultuurcentrum KAF in Almere
worden niet onderzocht. Onlangs zegden zes managementleden het vertrouwen op in
KAF-directeur Jeroen van de Wiel, die daarop vier van hen de deur wees.



Oppositiepartijen GroenLinks, ChristenUnie, SP, PVV en AP/Opa willen weten in
hoeverre dat conflict de aanstaande verbouwing en het culturele programma
traineert. Volgende week wordt gestemd over hun motie, maar de collegepartijen
Leefbaar Almere, D66, PvdA, VVD en CDA zeiden donderdag niets te zien in een
onderzoek.

KAF is een hoofdpijndossier van de gemeente. Het werd in 2007 opgeleverd voor 72
miljoen euro en bood onderdak aan de schouwburg en kunst-educatie, maar die
laatste vertrok wegens teruglopende subsidie. Het KAF-gebouw zou voortaan naast
de schouwburg plek bieden aan een kunsthal en een stadsforum. De daarvoor
benodigde verbouwing werd geraamd op 1,5 miljoen euro, maar pakt nu 2 miljoen
hoger uit. De gemeenteraad stemde daar eind april morrend mee in.

Managementleden van het KAF meenden dat directeur Van de Wiel de plannen
onvoldoende had uitgewerkt, blijkt uit interne correspondentie. Maar daarvan
lieten zij aan de politiek niets merken. 'Het traject dat speelde in de
gemeenteraad over de financiering van de verbouwingskosten, mocht door niets
worden gefrustreerd', schrijft het management van KAF in een e-mail aan de raad
van toezicht. De interne correspondentie werd eind mei anoniem gelekt naar de
raad.

Wethouder Frits Huis (Cultuur, Leefbaar Almere) vond een gesprek met de
ontslagen medewerkers niet nodig. Hij wil zich 'niet baseren op anonieme
bronnen', zo zei hij vorige week in de gemeenteraad.




VIEW ORIGINAL PAGE:

LANGUAGE: DUTCH; NEDERLANDS"
164107689,2015-06-06T00:00:00,Halbe Zijlstra slikt een flex-pilletje te veel,4,De Volkskrant,,,,Economie; Blz. 25,,702,,"Het spel en de knikkers Frank Kalshoven


'Zzp'ers zijn niet het probleem, ze zijn de oplossing.' Dit zei
VVD-fractieleider Halbe Zijlstra vorig weekeinde op een VVD-congres. Hiermee
bond hij openlijk de strijd aan met coalitiegenoot PvdA, waar flexibele
arbeidsrelaties juist met argusogen worden bekeken.



Zijn zzp'ers dé oplossing? Intrigerend. Laten we, om Zijlstra's stelling te
onderzoeken, een gedachte-experiment doen.

Stel: vanaf maandag is iedereen zzp'er. Voor extra flexibiliteit, bedenken we
ook: de maximale contractduur is een week. Vaste contracten worden per decreet
ontbonden, en ook alle andere arbeidsovereenkomsten worden verscheurd. Er zijn
geen verzekeringen meer tegen werkloosheid en arbeidsongeschiktheid (want dat
zijn werknemersverzekeringen), en er hoeven geen pensioenpremies meer te worden
betaald (want zzp'ers besluiten zelf of ze pensioensparen). De schatkist raakt
leger (want bij eenzelfde inkomen betaalt een zzp'er minder belasting dan een
werknemer). Ontslagvergoedingen bestaan niet meer. Het minimumloon is
betekenisloos.

Het is ieder voor zich. En de bijstand (een volksverzekering) voor ons allen als
er in een huishouden onvoldoende inkomen is om van te leven.

Welke gevolgen heeft de Zijlstra-revolutie? Laten we analyseren in vier ronden.


De eerste ronde, vanaf maandagochtend. Aandeelhouders en politici moeten met
iedereen - van baliemijnheer tot bestuursvoorzitter, van topambtenaar tot
vuilnisman - een overeenkomst sluiten. Dat zijn pakweg 9 miljoen contracten. De
maandag erop volgt een nieuwe ronde. Uurtarief dan iets hoger of lager, iets
meer of minder uren, wel of geen contract. Flex! De economische term voor dit
verschijnsel is 'transactiekosten'.

Als we, in plaats van week- ook jaarcontracten mogen afsluiten - misschien vindt
Halbe het goed, dalen de transactiekosten met 51/52-ste. Maar het effect in de
eerste ronde is dus: (tegen hoge transactiekosten) elke week de juiste
hoeveelheid uren werk tegen het juiste tarief. Een echte flexibele arbeidsmarkt.


De tweede ronde. Er ontstaan organisatorische complicaties. Er blijken klussen
te zijn die niet één maar twee weken duren. Er zijn dan zzp'ers die in de eerste
week een laag uurtarief vragen en de klus krijgen. En dan in de tweede week
toeslaan met een dubbel tarief. Zij hebben in hun eerste week unieke kennis
opgedaan over de klus, en die is geld waard. Opdrachtgevers (zelf zzp'ers die
dat ook weleens bij de hand hebben) hebben geen andere keus dan betalen. Dit
verschijnsel gaat bekendstaan als 'een Zijlstra'tje doen'. Het verstoort de
prijsvorming op de arbeidsmarkt toch wel een beetje. Het economische punt is:
ook als je al het werk in een economie opdeelt in 'klussen', is er werk met een
lange duur. Een proefschrift schrijven. Een wetswijziging doorvoeren. Een nieuwe
machine bedenken voor de visverwerkende industrie. In het algemeen geldt,
vermoed ik, hoe langer de 'klus', des te waardevoller het werk.

De derde ronde. Er ontstaat nogal wat ongelijkheid. Waar, uitschieters
daargelaten, de lonen uiteenlopen van het minimumloon tot pakweg een dikke ton,
lopen de uurtarieven uiteen van een paar euro aan de onderkant tot enkele
honderden euro's aan de bovenkant. Een tweede bron van ongelijkheid is de
verdeling van pech. Zieken en arbeidsongeschikten draaien nul omzet. Jammer voor
ze. Op naar de Sociale Dienst.

De vierde ronde. Iedereen gelukkig? Nee, de hoge transactiekosten, de
organisatorische problemen en de toenemende ongelijkheid leiden binnen het jaar
tot een contrarevolutie. Een reconstructie wijst uit dat die is geïnitieerd
vanuit de Malietoren in Den Haag, hoofdkwartier van VNO-NCW. Langdurige
contracten mogen weer, ook bij één, nou ja, werkgever. Er komt een verplichte
basisverzekering tegen inkomensverlies bij ziekte en arbeidsongeschiktheid. Enig
pensioensparen blijkt bij nader inzien ook wel handig. En er komt een
belastingsysteem dat iedereen gelijk belast, wat de herkomst van het inkomen ook
is.

Halbe Zijlstra, kortom, slikte voorafgaande aan zijn speech, een flex-pilletje
te veel.

Frank Kalshoven is directeur van De Argumentenfabriek.

Reageren?

frank@argumentenfabriek.nl

Wat gebeurt er als we allemaal zzp'er worden?




VIEW ORIGINAL PAGE:

LANGUAGE: DUTCH; NEDERLANDS"
164107690,2015-06-05T00:00:00,Leidt een bankroet tot een Grexit?,4,De Volkskrant,,PETER DE WAARD,,Economie; Blz. 23,,499,,"De kwestie


Griekenland kan bankroet gaan, maar zal daarmee niet automatisch Geert Wilders
en andere populisten op hun wenken bedienen met een Grexit. Het land zal niet
automatisch uit de eurozone treden.



Integendeel. Volgens de verdragen van Maastricht, Amsterdam en Lissabon - de
grondwet van de muntunie - kan alleen een land zelf besluiten eruit te stappen.
En premier Tsipras en zijn regering hebben steeds gezegd dat 'niet te zullen
doen'. En wat van die regering ook kan worden gezegd, ze komt niet snel op haar
woorden terug.

Griekenland kan alleen uit de euroklas worden weggepest. De potentiële
pestkoppen zijn Merkel, Dijsselbloem en Lagarde, maar de gemeenste is Mario
Draghi van de Europese Centrale Bank. Als Griekenland in gebreke blijft met het
aflossen van de schulden aan het IMF en het Europese noodfonds zullen Griekse
staatsobligaties insolvabel worden. En die gebruiken Griekse banken als
onderpand om liquiditeitssteun van de Europese Centrale Bank (ECB) te krijgen.
De ECB kan de Griekse banken geen geld meer geven, waardoor die (versneld door
een bankrun) onmiddellijk zullen omvallen. Er is geen geld om de
ambtenarensalarissen, pensioenen en uitkeringen te betalen.

Er kan een mouw aan worden gepast door de uitgifte van schuldbekentenissen,
zogenoemde IOU's (I Owe You), die Grieken kunnen gebruiken om boodschappen te
doen en hun hypotheken te betalen. Failliete Amerikaanse staten, die nu eenmaal
ook bij een faillissement niet uit de dollarzone stappen, hebben daar in het
verleden ervaring mee opgedaan. In feite krijgt het land twee munten: een euro
voor internationale handelstransacties en een IOU voor binnenlands
betalingsverkeer.

Hoe lang dat kan voortduren is niet te voorspellen. In de eerste plaats zullen
juristen van de eurozone proberen regeltjes te vinden die stellen dat de
invoering van een zogenoemde tweede of parallelle munt in strijd is met de
eerder genoemde verdragen. Dat zou een stok zijn om Griekenland alsnog uit de
muntunie te slaan. Dergelijke juridische haarkloverij kan echter lang duren,
waardoor Griekenland nog lange tijd een luis in de pels van de muntunie blijft.


Meer voor de hand ligt dat Syriza zelf de onmogelijkheid van die situatie zal
inzien. Als Griekenland in de eurozone blijft, zal de economie zich na een
bankroet nauwelijks kunnen herstellen. Nadat Rusland in 1998 en Argentinië in
2001 failliet waren gegaan, volgden in beide landen jaren van spectaculaire
groei met soms meer dan 10 procent. Oorzaak was dat die landen de waarde van hun
munten konden devalueren waardoor ze in hun export tientallen procenten
goedkoper en concurrerender werden. Dat leidde al snel tot een forse daling van
de werkloosheid (in Argentinië van 22 tot 16 procent en in Rusland van 14 tot 9
procent).

Maar Syriza, denk aan het invoeren van kapitaalcontroles, doet wel vaker dingen
niet die erg verstandig zouden zijn.

Reageren?

p.dewaard@volkskrant.nl

Met invoering tweede munt is economisch

herstel moeilijker




VIEW ORIGINAL PAGE:

LANGUAGE: DUTCH; NEDERLANDS"
164107691,2015-06-05T00:00:00,"Na vastlopers bij CDA en KLM, kiest Eurlings voor American Express",4,De Volkskrant,,VAN ONZE VERSLAGGEVERS,,Economie; Blz. 24,,304,,"Camiel Eurlings heeft een nieuwe bijbaan. De 41-jarige oud-minister en voormalig
KLM-topman is sinds januari niet-uitvoerend bestuurder (een soort commissaris)
bij American Express Global Business Travel. Dat is de voormalige zakenreistak
van het Amerikaanse creditcardbedrijf, die vorig jaar zelfstandig is geworden.



Eurlings maakte de nieuwe functie donderdag zelf bekend via zijn profiel op de
zakelijke netwerksite LinkedIn. De voormalige kroonprins van het CDA werd in
oktober ontslagen als president-directeur van de KLM. Daar was hij sinds april
2011 in dienst. Dat werd deze week weer vaak gememoreerd omdat tijdens Eurlings
ministerschap staatsgaranties voor de KLM en Schiphol werden afgezwakt. Eurlings
liet woensdag via zijn woordvoerder Jack de Vries weten dat suggesties dat hij
daaraan zijn baan bij de KLM te danken had 'feitelijk onjuist' zijn. Datzelfde
geldt voor verhalen dat zijn ontslag bij de KLM met zijn soepele houding rond de
garanties te maken had.

GBT, waar Eurlings sinds begin dit jaar toezichthouder is, is actief in bijna
140 landen op zes continenten en telt ongeveer veertienduizend werknemers. Het
bedrijf ontstond vorig jaar, toen American Express 50 procent van de aandelen
van zijn zakenreispoot van de hand deed.

Eurlings is verder sinds september 2013 lid van het Internationaal Olympisch
Comité, het IOC. Hij trad toe op verzoek van Willem-Alexander, die het IOC
verliet omdat hij koning werd. Eurlings was eerder al voorzitter van een
stichting die onderzocht of de Olympische Spelen van 2028 naar Nederland konden
worden gehaald. Toen het kabinet besloot daar geen geld in te steken, stopte het
project. Eurlings liet vorig jaar bij de Winterspelen weten '2028' nog niet
helemaal uit zijn hoofd gezet te hebben. Nederland kan zich tot 2019 nog
aanmelden.




VIEW ORIGINAL PAGE:

LANGUAGE: DUTCH; NEDERLANDS"
164107692,2015-06-04T00:00:00,Alles komt in orde zeggen ze bij Syriza,4,De Volkskrant,,"VAN ONZE CORRESPONDENTE, SARAH VENEMA",,Ten Eerste,,927,,"Griekenland -- Reportage -- Ondertussen in Athene


Terwijl premier Tsipras in Brussel de duimschroeven krijgt aangedraaid, nemen in
Athene de zorgen toe. Zijn de Grieken voorbereid op een harde landing?

Het hoofdkwartier van Syriza, de partij van premier Alexis Tsipras, doet denken
aan een bejaardenflat. De witte balkons zijn gevuld met balkonplanten en
afgeschermd met stoffige zonwering. Binnen is het hoofd van de partijleider te
zien op het schermpje van een kleine oude tv die op een kast staat. Er komen
beelden voorbij van begroetingen in Brussel en van de excentrieke minister Yanis
Varoufakis. Het woord Grexit valt. Maar het geluid van de tv staat uit en bij
Syriza wordt rustig doorgewerkt.



De klok tikt. Als Griekenland geen akkoord sluit in Europa stevent het vrijwel
zeker af op een faillissement. De geldschieters hebben hun laatste voorstel op
tafel gelegd en hun geduld verloren. Het alternatief voor Alexis Tsipras is
drachmes drukken en zijn land de onzekerheid in sleuren. Toch is in het Atheense
hoofdgebouw van de linkse partij geen teken van stress te bekennen. Bekers
ijskoffie worden glimlachend binnengebracht door een zomers geklede vrouw en een
partijmedewerker steekt zijn duim op. 'Alles is oké.' Alleen de politiemannen
die buiten het pand bewaken, zijn sceptisch. 'Syriza is beter dan de regering
die we eerst hadden', zegt een van hen. 'Maar ik maak me toch wel een beetje
zorgen om onze toekomst.'

Syriza won de Griekse verkiezingen eind januari met de belofte een eind te maken
aan de strenge bezuinigingsvoorwaarden die Griekenland kreeg opgelegd in ruil
voor 240 miljard euro aan noodleningen. Ze zouden zich niet langer de les laten
lezen door de trojka van de Europese Centrale Bank, de Europese Unie en de
Internationaal Moneteair Fonds. Maar na maandenlang onderhandelen is het geld
dat de regering nog had op en blijft er, gezien het enige akkoord dat haalbaar
lijkt, nauwelijks iets over van de verkiezingsbeloften.

'Dat maakt alles heel ingewikkeld', zegt Kostis Nikolakatos (53). Hij is
hoofdredacteur van Avgi (Dageraad), de partijkrant van Syriza. Sjekkies rokend
somt hij op met welke thema's in het akkoord hij het oneens is.
'Privatiseringen, belastingen, arbeidsrelaties, ga zo maar door. We hebben zo
veel moeten inleveren dat dit pakket zwaar weegt op onze linkse schouders', zegt
hij. 'Tsipras heeft beloofd dat hij een akkoord ging regelen in Europa, dus dat
moet hij doen. Maar als het akkoord dezelfde lijn volgt als de vorige
hervormingspakketten, wat heeft het dan voor zin dat wij nu regeren?'

Binnen Syriza - de partij bestaat uit een coalitie van meer en minder
radicaal-linkse politici - klinkt die kritiek heftig door. Daarbij voorspelt de
92-jarige Manolis Glezos, een éminence grise in de partij, dat het partijcomité
het akkoord uiteindelijk niet zal goedkeuren als de gehate huizenbelasting en
andere tot nog toe genoemde maatregelen in het pakket blijven. 'Ze staan te ver
van ons beleid af', heeft hij al gezegd. Minister van Sociale Zekerheid Dimitris
Stratoulis opperde deze week dat de Griekse kiezer terugmoet naar de stembus als
het akkoord te veel lijkt op de hervormingen van de vorige regering.

Zover zal het niet komen, denkt Kostis Nikolakatos. 'In iedere partij wordt
geklaagd, maar uiteindelijk zullen de parlementariërs achter Tsipras blijven
staan en samen voor een akkoord stemmen', zegt hij. 'We moeten afwachten of dat
uiteindelijk iets goeds brengt of niet.' Zijn financiële redacteur is ook licht
optimistisch. 'Het akkoord van nu kan een sleutel zijn voor een herstructurering
van onze schuld', zegt hij. 'Dan staat alles in een heel ander licht.'

Tegen

De strijd zal de komende dagen gestreden worden in het parlementsgebouw, waar
Tsipras het in februari nog niet op een stemming durfde laten aankomen over de
deal die hij toen in Brussel had gesloten. Bij een stemming in zijn eigen Syriza
hadden veertig partijgenoten niet of tegen gestemd.

Op het parlementsplein, waar de laatste jaren vrijwel onophoudelijk werd
geprotesteerd, wachten de Grieken nu bezorgd af. 'Ik weet niet meer wat ik moet
geloven, de berichten van de overheid of de negatieve berichten in de
buitenlandse media', zegt student financiën Nick (24), zittend op een bankje
voor het parlement. 'Ik ben een beetje bezorgd en een beetje hoopvol. Ik weet
het gewoon niet.'

'Misschien is het te vroeg om te oordelen', zegt Eleni Karouzaki (40), die een
eindje verderop met haar collega's op het plein zit. Ze zijn bezorgd, maar
hebben hun spaargeld niet van de bank gehaald. 'Nee', zegt Karouzaki, 'ik heb
niets om eraf te halen. Misschien kunnen we beter helemaal uit de euro. Meer
bezuinigingen kunnen we niet aan.' Haar collega Irini Piperopoulou (32) knikt.
'Mijn man is zijn baan kwijt Met drie kinderen komen we van mijn salaris, 800
euro per maand, net rond.'

Volgens Syriza-minister Giorgios Katrougalos is er niets aan de hand. 'Ik heb
Tsipras nog niet gesproken sinds hij in Brussel is, maar ik heb er een goed
gevoel over', zegt de minister van Administratieve Hervormingen. 'Als er geen
akkoord komt, is dat voor iedereen een verlies. Dat kan alleen als de Europese
krachten die tegen ieder alternatief voor bezuinigingen zijn, winnen. De
meerderheid is niet zo extreem. Ik ben erg optimistisch dat we een einde kunnen
maken aan dit gevoel van onzekerheid in de economie. Eind deze week is er een
akkoord.'

Ik heb Tsipras sinds Brussel nog niet gesproken, maar heb er een goed gevoel
over (Giorgios Katrougalos, minister van Administratieve Hervormingen)




VIEW ORIGINAL PAGE: ,

GRAPHIC: Het hoofdkwartier van Syriza.
Foto Nicola Zolin
de redactie van partijkrant Avgi.
Foto Nicola Zolin
Irini, Maria en Eleni bij het parlement: 'Meer bezuinigingen kunnen we niet
aan.'
Foto Nicola Zolin

LANGUAGE: DUTCH; NEDERLANDS"
164107693,2015-06-03T00:00:00,Een nieuw soort niksdoen,4,De Volkskrant,,DAAN HEERMA VAN VOSS,,V Opening,,3164,,"Leven - REPORTAGE: TWEE MAANDEN ELEKTROSPORTEN


Daan Heerma van Voss kreeg (door Geza Weisz) Bodytech aanbevolen: in
elektrodenpak 3 uur workout in 20 minuten proppen. Hij probeerde het twee
maanden. Was het fitness? Of valsspelen?

Wanneer mijn moeder mijn vader thee aanbiedt, gebeurt er iets eigenaardigs. Even
is hij tevreden met het aanbod, daarna is het alsof hij zich ineens iets
verschrikkelijks herinnert. En tot slot zegt hij: 'Nee, laat maar. Die rare thee
van jou hoef ik niet.'

Het verschrikkelijks dat hem is overkomen, is meer mensen overkomen. De
afgelopen jaren is, zonder dat hen ooit iets is gevraagd, hun leefwereld
drastisch veranderd. Het straatbeeld kent steeds minder kruideniers en steeds
meer kleine koffiezaakjes, waar men alles schenkt behalve ouderwetse
doorloopkoffie. Brood heeft afgedaan en is vervangen door speltcrackers. Roken
kan echt niet meer. Vergeten groentes worden gehypet. Alle thee is groen en
heilzaam ('raar') geworden. Halverwege de jaren negentig kreeg mijn vader nog de
slappe lach toen hij hoorde van het bestaan van tofu en nu is hij â ' een
rokende, niet-sportende man die elke morgen zijn boterham met ossenworst wil â '
in plaats van de standaard de uitzondering geworden.



De standaard heet de moderne mens. Wie is de moderne mens en wat wil hij? De
moderne mens wil boven alles gezond zijn. (Waarbij gezond ook een morele
dimensie heeft: zuiver.) Naar het credo: je bent wat je eet, wil de moderne mens
precies weten wat hij binnenkrijgt. Die kennis biedt controle of tenminste de
kortstondige illusie van controle. De moderne mens streeft in alles
authenticiteit en natuurlijkheid na: geen plofkip maar een scharreldier, geen
slavenchocola maar rauwe cacaorepen. Back to basic(s) is de meest gebezigde
samenvattende leus. De health-wereld wordt in stand gehouden door enkele
doortastende, mediagenieke leiders en talloze volgers, die stiekem verlangen
naar een broodje bal, maar uiteindelijk toch edamame (sojabonen) bestellen. Zo
iemand ben ik.

Een begrip dat nauw verwant is aan gezond, als het ijdele broertje ervan, is
fit. Het is onduidelijk wat fit precies betekent. In minimale zin betekent fit:
niet dik. Niet buiten adem na het belopen van een trap. Tot zover het verband
met gezond. Maar fit betekent ook: afgetraind, fysiek aantrekkelijk. Sinds kort
staan de twee kernwaarden van de moderne health-mens tegenover elkaar: fit en
natuurlijk. Ofwel: aantrekkelijk tegenover authentiek.

Het afgelopen najaar heeft een nieuwe manier van sporten in Nederland zijn
intrede gedaan, het zogenaamde elektrosporten: het uitvoeren van sportoefeningen
onder een vrijwel continue toediening van elektronische prikkels. De sportcentra
die het elektrosporten aanbieden, zijn nog op twee handen te tellen, maar dit
zal vermoedelijk snel veranderen. In Duitsland en Zuid-Afrika is deze manier van
sporten een ware rage: tienduizenden mensen trainen nu met een elektrodenkorset
aan. De techniek is afkomstig uit de fysiotherapie, waar stroom al langer wordt
toegediend om spieren plaatselijk te stimuleren. De Duitse firma Miha Bodytec
heeft dat principe enkele jaren geleden overgezet naar de wereld van de fitness.


De Amsterdamse Bodytec Lounge, de modernste Nederlandse aanbieder van
elektrosporten, zegt het fysieke equivalent van drie uur sporten in twintig
minuten te kunnen aanbieden. Het gaat om een zogenaamde full body workout: alle
grote spiergroepen worden aangesproken, 90 procent van de trainbare spieren
wordt belast. In een wereld waarin tijd misschien nog wel kostbaarder is dan
geld, lijkt deze belofte een hemelsgeschenk.

De lounge is een strak uitziende hal, verlicht door industriële lampen. Er hangt
een lichte mentholgeur. In het midden van de hal: vier matjes en vier
rechtopstaande mengpanelen, de zogenaamde basisstations. Per les kunnen niet
meer dan vier deelnemers meedoen. Zij betalen, afhankelijk van het aantal
deelnemers, tussen de 15 en 20 euro per sessie. Highly exclusive, dus. Ook
weleens leuk. Op mijn huissportschool viel er onlangs een muis op mijn hoofd,
tijdens het sporten.

Sceptisch lees ik de folders door. Een opvallende zin: 'Een krachtig en
atletisch lichaam is niet alleen prettig om naar te kijken, het staat anno nu
ook symbool voor succes.' Afgezien van de vraag of de (enigszins fascistoïde)
bewering klopt: een lichaam dat symbool staat voor succes, wie wil dat nou niet
en belangrijker: wie kan het zich permitteren om sceptisch te blijven en de boot
te missen?

Minimaal zestien sessies en dan is er sprake van resultaat, zegt Marten, een van
de managers van de Bodytec Lounge, die me aanbiedt om twee maanden gratis te
komen sporten. Het resultaat wordt afgemeten aan drie pijlers (die eigenlijk
hetzelfde betekenen): de opbouw van vetvrije spiermassa, een vermindering van
lichaamsvet en een effectieve en duurzame body contouring.

Wat denk je ervan?, vraagt hij. Ik wil er niet komen uit te zien als een
actieheld, zeg ik aarzelend. Dat hoeft ook niet, zegt Marten, maar je moet ons
wel een kans geven. Hij is overtuigend. Ik vraag om een papiertje dat me ergens
aan verplicht, voor ik me bedenk. De krabbel is gezet. Twee maanden zal ik hier
sporten, mijn 'normale' sportsessies (twee keer per week) worden vervangen door
'elektronische'. Ik laat me bij een andere sportschool doorlichten en zal dit na
de laatste elektrosessie herhalen, om de voor- of achteruitgang te meten.
Ondertussen zal ik mijn gebruikelijke eetpatroon aanhouden en tussen de sessies
door zal ik braaf 72 uur rusten. (Fervent bodytec'er Beau van Erven Dorens hield
zich hier niet aan en kan al twee maanden zijn rechterarm niet strekken. 'Die
spier leidt nu zijn eigen leven', zegt hij erover.)

Aan de Vrije Universiteit heeft men veel ervaring met sporten met behulp van
elektrostimulatie. Dr. Jo de Ruiter (faculteit bewegingswetenschappen): 'De
meeste mensen vinden het niet lekker. Als je de spieren maximaal wil aanspreken,
zul je het voltage flink moeten opdraaien. Dat is dus maximaal onplezierig. De
weinige wetenschappelijke studies duiden niet op spectaculaire effecten bij
gezonde mensen. De gunstige resultaten betreffen vooral inactieve ouderen en
patiënten, bijvoorbeeld mensen met een dwarslaesie. Voor die groepen kan
elektrostimulatie een uitkomst zijn. Maar over het algemeen ben ik een
voorstander van vrijwillige contracties: zelf bewegen. Zo'n elektrodenpak
aantrekken is veel gedoe, het is duur en in principe zou je dezelfde effecten
met vrijwillige contracties moeten kunnen bereiken.'

En die tijdsclaim van drie uur in twintig minuten? De Ruiter: 'Daar geloof ik
weinig van. Aan de andere kant: schadelijk zal het ook niet zijn, omdat de
maximale spierkracht niet wordt bereikt. Bovendien: spieren, pezen en gewrichten
kunnen flink wat hebben.'

Erik Scherder, hoogleraar klinische neuropsychologie aan de VU en nationaal
bewegingsgoeroe, heeft bezwaren van meer filosofische aard: 'Ik vergelijk dit
soort sportmethoden graag met die shakes die alle voedingsstoffen zouden
bevatten die wij op dagelijkse basis nodig hebben. Het resultaat ervan is niet
bewezen en ondertussen verarmen we ons leven door niet meer te eten en te
drinken wat we lekker vinden.'

Het is acteur en Expeditie Robinson-deelnemer Geza Weisz die mij deze manier van
sporten heeft aanbevolen, toen ik hem onlangs tegenkwam. Hij staat tevreden
naast me, iedereen in de lounge kent hem bij naam en vraagt hoe het ermee is. Op
peuterleeftijd waren Geza en ik bevriend. De voornaamste stuwende kracht in onze
vriendschap was mijn jaloezie: hij had een Nintendo met bijbehorend pistool en
een rode trapauto waarmee hij door het huis reed. (Een huis dat natuurlijk veel
mooier en groter was dan het onze.) Geza zweert bij deze manier van sporten en
hij is niet de enige. Acteursvrienden als Carice van Houten, Halina Reijn en
Manuel Broekman zijn (of waren) graag geziene gasten in de lounge. In ruil voor
hun enthousiasmerende foto's op sociale media mogen zij gratis sporten. Geza
zegt tegen mij: 'Dit wordt ons nieuwe ding.' Wat ons oude ding was, blijft
onduidelijk, of het moet knikkeren zijn geweest.

Ik krijg een pakje overhandigd, een boven- en een onderstuk. Beide zitten
uiterst strak, gevoelsmatig strakker dan mijn huid. Wanneer ik vraag of dit de
bedoeling is, knikt iedereen van wel. Geza en ik worden naar een hoek van de hal
gebracht. In de hoek worden we natgespoten: water geleidt goed. Vervolgens
worden we in het futuristisch aandoende korset gehesen, waaruit tal van draden
steken. We krijgen banden om onze bovenbenen en -armen. Alles wordt zo strak
mogelijk aangetrokken. Dan worden we vastgekoppeld aan onze basisstations. Voor
ons staat de instructeur: Arianna, een Zuid-Afrikaanse. We dienen haar
bewegingen na te bootsen. Met angst wacht ik op de eerste schok. 'Catch
impulse', zegt Arianna op strenge toon.

De sensatie die volgt is sterker dan een tinteling, minder sterk dan pijn; het
biedt zelfs een masochistisch soort genoegen. Op vier seconden van stroom volgen
vier seconden van rust, waarin Arianna de volgende oefening voordoet.

Wanneer ik weer buiten sta, heb ik nauwelijks het gevoel te hebben gesport.
Sterker, ik heb het gevoel vals te hebben gespeeld. Maar waarom zouden we
eigenlijk verplicht zijn tot lang sporten, tot zweten en afzien, als het ook op
deze manier kan?

Maand 1: spierpijn

De eerste twee weken worden gekenmerkt door intense spierpijn, vooral in de
billen. Het wondermiddel magnesium ontdek ik pas na de tweede week: elke avond
drie tabletten innemen, wordt me aanbevolen. (Driemaal de voorgeschreven
dagelijkse hoeveelheid.) Met deze pijnen is alvast het bewijs geleverd dat mijn
spieren zich wel degelijk inspannen. Er zijn ook andere bijwerkingen. Af en toe,
op bijeenkomsten en lezingen, geef ik statische elektriciteit af, meermaals
trekken mensen hun hand weg wanneer ze me begroeten. In bed met mijn geliefde
zeg ik op een zeer ongelukkig moment bijna: catch impulse.

Geza houdt nog steeds vol, net als televisiemaker Maurice Wijnen en de
Olympische zeilbroeders Muda overigens, die ik met enige regelmaat in de lounge
zie. De eerste stap is resultaat voelen, zegt Geza, daarna pas komt het zien.
Hoewel het voelen van resultaat me een mystieke bezigheid lijkt, zeg ik dat ik
inderdaad wat begin te voelen. En ik begin in mijn woorden te geloven. Ik voel
me goed. Het kost me geen moeite om tweemaal in de week te komen opdagen en
wanneer ik geen zin heb, troost ik me met de wetenschap dat het maar twintig
minuten zal duren.

Na drie weken krijg ik van Arianna een aai over de bol, ze vindt dat ik het erg
goed doe. De week erop is ze ontslagen, het is onduidelijk of de twee
gebeurtenissen met elkaar verband houden.

Het oordeel van vlak na mijn eerste sessie is aan revisie toe. Elektrosporten
kan wel degelijk zwaar zijn. Bij sommige sessies zweet ik veel, bij andere
weinig. Een enkele keer is de oefening te zwaar en haak ik af. Misschien ligt
het aan de instructeur, misschien aan mijzelf.

Wanneer ik een vriend vraag om mee te trainen, zegt hij na afloop: 'Ik haat
fitness. Dit is perfect voor mij.' De paradoxale zin is begrijpelijk. Ergens
tijdens onze sessie roept de instructeur: 'Doe precies wat ik doe, als een
robot.' En dat is precies wat de elektro-sporter doet: hij volgt bevelen op, er
is geen tijd voor ergernis en geklooi, maar ook niet voor plezier.

Maand 2: veranderende opvattingen

In de lounge staat tegenwoordig een selfiemuur: een zeil van ongeveer 2 bij 3
meter waarop zee en zand op staan afgedrukt. Ervoor staan twee strandstoelen. Je
kunt hier gaan zitten en een foto van jezelf maken en deze delen op sociale
media. Het is april en de Beach your body-campagne is begonnen. Door drie
maanden te bodytec'en 'krijg' je een lichaam waarmee je je met een gerust hart
op het strand kunt vertonen.

Langzamerhand begin ik me thuis te voelen in deze kunstmatige wereld. Voor elke
sessie staat een flesje Spa klaar, je pakje ligt op je te wachten, de
instructeur groet je bij binnenkomst hartelijk. Het gewenningsproces wordt
versterkt door de afwijzende houding van vrienden en familieleden. Mijn geliefde
zegt dat ze voor me gevallen is omdat ik niet zo iemand ben die zich inlaat met
hypes. Kortom: omdat ik iemand was die ik nu niet meer ben of lijk te zijn. De
vriend die ik meenam kan rekenen op eenzelfde reactie van zijn geliefde: zij
schaamt zich voor hem. Maar verontwaardiging is altijd selectief. Want waarom
zou bijvoorbeeld de zonnebank, waar zo veel vrouwen zich op onnatuurlijke wijze
laten bijkleuren, wel mogen en de Bodytec Lounge niet?

Ook mijn opvattingen over sport in het algemeen beginnen te veranderen. De
verlustiging van mensen die, gehuld in bijna net zulke strakke pakjes als ik
tweemaal in de week draag, door de stad rennen, die uren in de sportschool
hangen, staat me meer en meer tegen. Want is de mythe van persoonlijke
verdienste, trots en erkenning, lijden en belonen, niet ook een vorm van
narcisme?

Het traditionele westerse sportideaal, met zijn wortels in de Griekse oudheid,
verheerlijkt het opzichtige verspelen van tijd. De sportende Europese
aristocratie van de 19de eeuw adopteerde deze visie: tijdverdrijf was een middel
tot sociale distinctie. Alleen zij die het zich konden permitteren, waagden zich
aan sport. De moderne, tijdsbewuste sporter geeft daarentegen toe dat hij tijd
tekort komt of anders dat hij zijn tijd niet aan sporten wil besteden. Toch wil
hij er aantrekkelijk of 'succesvol' uitzien. Er staat een esthetische
aristocratie op. De vermogende mens koopt zijn gezondheid, zijn tijd, zijn
lichaam. Hij vloekt in het amfitheater. Voor zo'n 100 euro per maand hoor je
erbij. In de Bodytec Lounge is iedereen Geza Weisz.

De mannen en vrouwen die hier sporten zijn vol lof. (De verhouding tussen man en
vrouw is ruwweg fiftyfifty.) Ze hebben veel gewicht verloren of zijn anderszins
trotser geworden op hun lichaam. Zij beweren ook ooit sceptici te zijn geweest.


Van spierpijn heb ik weinig last meer. Ik loop rechtop, terwijl ik vroeger mijn
schouders liet hangen. Mijn rugpijn na moeizame nachten is verdwenen. De
uitbaters van de lounge zeggen dat dit veelgehoorde verzuchtingen zijn. Onlangs
trok ik een begrafenispak aan dat ooit aan de krappe kant was geweest:
tegenwoordig was het iets te groot. Mijn geliefde zag het met argusogen aan en
zei dat het pak moest zijn gegroeid. Ik voel resultaat en word steeds
nieuwsgieriger of ik me dat nu inbeeld of dat het echt is.

Maand 3: de resultaten

Allereerst zijn er de resultaten die niet te meten zijn: in de loop van mijn
twee maanden begon ik me beter ('fitter') te voelen, mijn conditie verbeterde,
ik had minder last van 'pijntjes'. (En kwam er gelukkig niet uit te zien als een
actieheld.) De afwijzende houding van mijn sociale omgeving zorgde er paradoxaal
genoeg voor dat ik me regelmatig veiliger voelde in de Bodytec Lounge dan
erbuiten. Maar mijn gêne en scepsis lieten zich evenwel moeilijk overwinnen, het
wende nooit helemaal om dat korset aan te trekken.

Dan de meetbare resultaten die mijn lichaam betreffen. Die overtreffen eigenlijk
alle verwachtingen. In twee maanden tijd is mijn lichaam 2 kilo vet kwijtgeraakt
en liefst 4 kilo spier rijker geworden. Mijn romp is 1,5 kilo gegroeid in
spiermassa. Linker- en rechterarm bevatten 0,3 kilo meer spierweefsel dan
eerder, linker- en rechterbeen zijn elk ongeveer 1 kilo gegroeid in spiermassa.
Mijn percentage lichaamsvet is met 3 procent gedaald. Aangezien spierweefsel
meer weegt dan vet, ben ik aangekomen, waardoor ik volgens de body mass index
ironisch genoeg iets te zwaar ben.

Maar de drie toetsstenen waren: de opbouw van vetvrije spiermassa, een
vermindering van lichaamsvet en een effectieve en duurzame body contouring. Aan
alle drie is voldaan, met als kanttekening dat nog moet blijken hoe duurzaam de
resultaten zijn.

'De uitslag is hoopgevend', zegt ook Jo de Ruiter. 'Zulke resultaten na minder
dan zes uur sporten zijn interessant. Aan de andere kant: hier is geen
wetenschappelijk onderzoek aan te pas gekomen, mogelijk zijn er meetfouten
gemaakt en de testgroep bestond uit één persoon. En elk individu reageert weer
anders op fysieke inspanning, dus niemand weet of wat voor jou heeft gewerkt,
ook voor een ander zal werken.'

Erik Scherder: 'Stel dat na wetenschappelijk onderzoek zou blijken dat deze
manier van sporten inderdaad manifeste resultaten oplevert, dan ben ik de eerste
die zijn bezwaren terzijde schuift.'

Op 1 mei vindt de opening van het tweede Amsterdamse Bodytec-filiaal plaats, in
de Kinkerstraat. Op de stoep staan ingehuurde modellen, sommigen in
elektrodenkorset, anderen in zomerkleding. Ze joelen en dansen op de beats van
dj Geza Weisz. Manuel Broekman is mc en roept af en toe dingen als: 'Allemaal
sexy mannen en vrouwen hier!' Of: 'Daan is in de house!'

Nostalgie naar het sportideaal waarmee we zijn grootgebracht, naar de
hoogstaande normen en waarden van sport en spel, is begrijpelijk en sympathiek.
Misschien zou ik zelf ook liever hebben gezien dat Bodytec zijn claims niet
waarmaakte. De wereld die Bodytec vertegenwoordigt, is cosmetisch en weinig
authentiek. Het democratiserende sportideaal dat iedereen, ongeacht afkomst of
financiële situatie, zichzelf naar eigen gelang kan verbeteren, doet ineens
achterhaald aan. In slechts vijf uur (vijftien keer twintig minuten) een 'beter'
lichaam verwerven, is nu eenmaal niet voor iedereen betaalbaar. En aangezien
veruit de meeste obesitaspatiënten zich in de arme segmenten van de maatschappij
bevinden, is dat een wrang gegeven.

De wetenschappers die ik heb gesproken zijn niet overtuigd door het
elektrosporten, de gebruikers van de methode wel. Een placebo-werking ligt niet
voor de hand. De fysieke inspanning was groot, de spierpijn doordringend en,
eerlijk is eerlijk, de resultaten zijn indrukwekkend.

Het elektrosporten dwingt ons na te denken over wat wij van sport verwachten -
zijn wij beoefenaars van sport of consumenten? Houden we vol met sporten omdat
we het leuk vinden of zien we onder ogen dat we boven alles ijdel zijn en kiezen
we vervolgens voor de minst tijdrovende variant? Wie wil jij liever zijn, een
ijdele voorloper of een romantische achterblijver?

+++

EMS door de eeuwen heen

1780: Het lukt de Italiaan Luigi Galvani om door middel van elektronische
impulsen spieren van kikkerbeentjes te laten samentrekken.
1860: Het eerste serieuze leerboek op het gebied van EMS
('Elektromuskelstimulation') verschijnt: Elektrofysiologie en Elektrotherapie
van de Amerikaan Arthur Garrett.
1902: De Fransman Leduc ontwerpt het eerste echte EMS-apparaat.
1971: Russische wetenschappers stellen vast dat EMS kan leiden tot een
versterking van de spieren.

Nadat EMS zijn weg vond naar de fysiotherapie, zijn er steeds meer aanbieders
van EMS-therapie, met name in Duitsland.

Er staat een esthetische aristocratie op. De vermogende mens koopt zijn
gezondheid, zijn tijd, zijn lichaam

De elektrosporter volgt bevelen op, er is geen tijd voor ergernis en geklooi,
maar ook niet voor plezier




VIEW ORIGINAL PAGE: , ,

GRAPHIC: Een medewerker van Bodytec Lounge demonstreert het sportkorset met
elektroden, die de spieren stimuleren.
Foto Io Cooman
Foto Io Cooman
Foto Io Cooman
Foto Io Cooman
Foto Io Cooman
De elektroden geven kleine stroomschokjes af, sterker dan een tinteling, minder
sterk dan pijn.
Foto Io Cooman

LANGUAGE: DUTCH; NEDERLANDS"
164107694,2015-06-03T00:00:00,Hardleers,4,De Volkskrant,,RENS VAN TILBURG,,Opinie en Debat; Blz. 26,,742,,"Het kleurrijke Tuschinski-theater in Amsterdam kleurde vorige week antraciet
grijs. Honderden zakenbankiers en vermogensbeheerders dromden samen voor de
première van Boom Bust Boom, een eerbetoon van hun collega Theo Kocken aan Hyman
Minsky. Deze in 1996 overleden Amerikaanse econoom bleef tegen de tijdgeest in
hameren op de inherente instabiliteit van het kapitalisme en daarmee op de
noodzaak van regelgeving. De geschiedenis en psychologie leerden Minsky dat
zodra de vorige crisis is vergeten we ons weer overgeven aan euforie en
overmoed, zo vrolijk de volgende bubbel opblazend.



Nederlanders kunnen daarover meepraten. Na een ongekende boom op de huizenmarkt,
waarbij de hypotheekschuld verdriedubbelde, kelderden na 2008 de huizenprijzen
met 30 procent. In andere eurolanden bedraagt een nieuwe hypotheek gemiddeld 80
procent van de waarde van de woning. Deze zogenaamde 'loan-to-value ratio',
kortweg LTV, lag in Nederland in 2008 ruim boven de 100.

Al in 2000 wees De Nederlandsche Bank op het gevaar van de heftig groeiende
hypotheekschuld. Het advies om de LTV te limiteren, wilde er bij de liberale
minister van Financiën Gerrit Zalm echter niet in. Wie zou hij zijn om te treden
in een overeenkomst tussen een private bank en een vrije burger? Die stijgende
huizenprijzen waren net zo leuk. De overwaarde op het huis ging op aan boten en
vakanties en maakte iedereen blij en optimistisch. Daar doe je het voor als
politicus.

Door de exploderende hypotheekschuld werden de huizen tussen 1995 en 2008 bijna
drie keer zo duur. Jongeren moesten zich steeds dieper in de schulden steken om
te kunnen wonen. Zij financierden de boom, een ongekende vermogensoverdracht
tussen generaties. Omdat Nederlanders niet meer sparen (ook niet minder
overigens) dan in andere landen, gingen de Nederlandse banken steeds meer geld
lenen op de internationale financiële markten. De bankiers deden dat graag, want
het was (en is) makkelijk geld verdienen met die hypotheken.

Toen in 2008 de crisis uitbrak, bleken de publieke gevolgen van de private
overmoed. Een groot deel van de overwaarde op het huis is opgegaan aan
consumptie. Tegenover de toegenomen schuld staat geen sterkere economie.
Huizenbezitters zagen door de dalende huizenprijzen hun vermogen verdampen.
Alleen de Griekse consument was depressiever dan de Nederlandse. De hand ging op
de knip. Toen vanaf 2010 ook de overheid dat deed, kwam de economie tot
stilstand en liep de werkloosheid snel op. De Nederlandse economie bleef
sindsdien ver achter bij de andere Noord-Europese economieën. Omdat Nederland,
via de banken, zo afhankelijk was geworden van uiterst nerveuze financiële
markten daalde onze kredietwaardigheid. Een vicieuze cirkel dreigde zoals de
zuidelijke eurolanden die hebben gekend.

Gelukkig schoot de Europese Centrale Bank de eurozone te hulp en is er inmiddels
iets van economisch herstel. We hebben een dure les geleerd. De
hypotheekrenteaftrek wordt nu versoberd en de LTV in stapjes van 1 procent per
jaar teruggebracht tot 100 procent in 2018. De commissie 'Structuur Nederlandse
banken' adviseerde in 2013 de LTV na 2018 geleidelijk verder te verlagen tot 80
procent. Een richting die zowel de banken als het kabinet destijds steunden,
mits tegen die tijd sprake zou zijn van een 'robuust' herstel op de woningmarkt
en het 'geleidelijk' zou gebeuren.

Geheel in lijn met de theorie van Minsky is de film Boom Bust Boom dus zeker
tien jaar te vroeg verschenen. Althans, dat heb ik twee dagen gedacht. Want toen
lanceerde Klaas Knot als voorzitter van het Financieel Stabiliteitscomité het
plan om na 2018 de LTV in stapjes van 1 procent verder terug te brengen tot 90
procent. Een nadere invulling van een inmiddels breed gedragen streven, dacht
ik.

Maar nee. Politiek en bankiers bleken het net als twee jaar terug weer roerend
met elkaar eens, maar nu in hun afwijzing van het voorstel. Vanwaar deze draai?
Er is al zoveel gebeurd, klinkt het. Dat klopt, maar niets wat niet al in 2013
bekend was. Nederland heeft met Denemarken nog steeds de hoogste hypotheekschuld
van de wereld, vrijwel nergens is de hypotheekrenteaftrek zo ruim en de LTV nog
altijd zo hoog.

Nu kun je denken dat de afwijzing van dit kabinet en deze Kamer er niet toe
doen. In 2018 zit er weer een nieuw kabinet. Maar of dat kabinet de lessen van
de crisis beter in de praktijk zal brengen, waag ik, met Minsky in de hand, te
betwijfelen.

Rens van Tilburg is econoom.




VIEW ORIGINAL PAGE:

GRAPHIC: Rens van Tilburg

LANGUAGE: DUTCH; NEDERLANDS"
164107695,2015-06-03T00:00:00,Het kleine wonder in de Griekse schaduw,4,De Volkskrant,,DOOR MARC PEEPERKORN,,Ten Eerste,,2061,,"De succesvolle shocktherapie van Cyprus


De spaarders die 8 miljard euro verloren willen het niet horen, maar de
drastische maatregelen die Cyprus nam na zijn bijna-bankroet lijken te werken.
Waarom Nicosia voor elkaar krijgt wat in Athene maar niet lukt.

'U komt uit Nederland?' Zacht sissend ademt horlogeverkoper Kristo uit. Afkeer
en afschuw vullen zijn winkel in de oude binnenstad van Nicosia. 'Wel, knoop dit
dan in je oren: die Dijsselbloem van jullie moeten wij hier niet. Wat een
maffiabaas!' Even glijdt zijn hand over de uitgestalde stiletto's en andere
matglanzende messoorten, die hij ook verkoopt.



Twee jaar nadat spaarders op Cyprus bijna 8 miljard euro aan tegoeden werd
afgenomen om het eiland van de ondergang te redden - Dijsselbloems eerste grote
beslissing als voorzitter van de Eurogroep - wordt de Nederlandse minister van
Financiën nog steeds gehaat door de bewoners. Kom bij Kristo, maar ook bij
Xenios, de leerhandelaar iets verderop, niet aan met het argument dat de
Cypriotische president Anastasiades er zelf mee had ingestemd. 'Met het pistool
tegen zijn kop ja. Het was pure diefstal, omdat wij een klein eiland zijn. Dit
hadden ze nooit tegen Italië of Spanje durven doen.'

Ze voelen zich gebruikt, proefkonijn van een nieuwe shocktherapie die de acute
financiële crisis van Cyprus met één klap moest stabiliseren. 'Een uniek
ongeluk', noemt Yiangos Demetriou, directeur toezicht bij de nationale bank van
Cyprus, de genadeloze scheerbeurt van de spaarders in maart 2013. De Laiki-bank,
toen de tweede bank van het land, werd geliquideerd met medeneming van alle
spaartegoeden boven de 100 duizend euro. De restanten belandden bij de Bank of
Cyprus, de grootste financiële instelling. Spaarders van deze bank behielden
iets meer dan de helft van hun tegoeden boven de ton. De rest werd omgezet in
bankaandelen, wat neerkwam op een waardeverlies van 80 procent. Demetriou: 'Ik
wens dit echt niemand anders toe. Maar er was geen andere uitweg.'

Dat laatste zegt ook minister van Financiën Harris Georgiades. 'Het was een
bijna catastrofaal besluit. Maar onvermijdelijk. We wisten: dit is het. Boem!
Daarna hebben we de mouwen opgerold en zijn aan het werk gegaan.'

En met succes. Want op Cyprus, in de schaduw van Griekenland, voltrekt zich een
klein wonder. In tegenstelling tot Athene - dat afspraak na afspraak negeert -
presteert Nicosia sinds het 10 miljard euro leende van het Europees noodfonds en
het IMF steevast beter dan voorspeld. 'Het medicijn werkt', concludeert
Georgiades trots. 'Cyprus is een voorbeeld hoe landen in grote financiële
problemen hun weg uit het moeras kunnen vinden.' Het gaat zo goed dat Georgiades
denkt zeker 2 miljard euro van de noodlening niet nodig te zullen hebben.

Iets verderop in Nicosia buigt John Patrick Hourican energiek naar voren. De Ier
werd direct na die rampzalige maartmaand in 2013 aangesteld als de nieuwe baas
van Bank of Cyprus. Een puinruimer, niemand uit de Cypriotische bankwereld werd
die taak toevertrouwd. Hetzelfde gebeurde bij Hellenic Bank, waar de Nederlander
Bert Pijls aantrad. Beide bankbazen spreken met ontzag over 'het wonderbaarlijke
herstel' van Cyprus. Pijls: 'Kennelijk werkt één harde dreun beter dan duizend
klappen. Ik blijf het herhalen: Cyprus is geen Griekenland.'

Om het huidige 'succes' van Nicosia te begrijpen, is het goed terug te gaan naar
dat rampzalige voorjaar van 2013, met Dijsselbloem in een gewraakte hoofdrol. De
oorzaken van de misère liggen echter nog iets verder terug, in de periode direct
na de invoering van de euro tot 2011, de jaren waarin Cyprus een financieel
paradijs op aarde is.

De welvaart stijgt dan snel, net als de prijzen van huizen en land. De
spaartegoeden rollen uit alle windstreken Cyprus binnen, aangemoedigd door
rentes van 8 procent die de banken verstrekken. 'De banken bulkten van het
geld', herinnert toezichthouder Demetriou.

Leningen worden verstrekt alsof het airmiles zijn. Exemplarisch is de regeling
voor ambtenaren: de handtekening van tien collega's volstaat om een hypotheek te
krijgen. De waarde van het huis of het inkomen van de lener doen er minder toe.
Als gevolg van deze 'gratis geld'-hausse is het anno 2015 bij de helft (!) van
de uitstaande leningen onzeker of ze ooit terugbetaald worden. Een potentiële
schadepost van 29 miljard euro, ruim anderhalf keer het totale bruto binnenlands
product van Cyprus.

Maar tot 2011 denkt iedereen dat de financiële bubbel net als het heelal eeuwig
zal uitdijen. 'Het lenen was verrukkelijk. Dan is het eenvoudig om een oogje
dicht te knijpen, relaxed te zijn over mogelijke gevaren', zegt Demetriou nu. De
schaarse critici die vraagtekens plaatsen bij de houdbaarheid van de financiële
sector worden afgewimpeld. Dat zijn notoire zwartkijkers onder een immer blauwe
hemel.

Tot die hemel naar beneden valt.

En dat gebeurt niet eens onaangekondigd. Om de meteorologische beeldspraak door
te trekken: de eerste donkere wolken drijven medio 2011 binnen. Dan besluiten de
eurolanden - om Griekenland te redden - dat Grieks schuldpapier in bezit van de
banken met 70 procent wordt afgewaardeerd. Cypriotische banken hebben - vanwege
de nauwe banden tussen de landen - voor 10 miljard euro aan Griekse obligaties
op hun balans staan.

De gedwongen afboeking werpt een genadeloos licht op het economisch dna van
Cyprus: het is een eiland met een financieel waterhoofd. De omvang van de
banksector is ruim acht keer zo groot als het bruto binnenlands product, waar
drie keer het Europese gemiddelde is. De paniek slaat toe: Cyprus is een
probleem.

De toenmalige president Christofias - de laatste communistische leider in de EU
- houdt zich echter doof voor adviezen om snel bij het Europees noodfonds aan te
kloppen. Terwijl zijn land eind 2012 op een bankroet afstevent, staat
Christofias op de bres voor de kerstbonus voor zijn ambtenaren. 'Ongelooflijk,
hoe deze economische analfabeet ooit president is geworden', moppert de
85-jarige kleermaker Charles in een chique wijk van Nicosia die hard door de
crisis is getroffen. 'Zijn onwil heeft zoveel winkeliers de kop gekost.'
Hellenic Bank-directeur Pijls: 'Toen de muziek uiteindelijk stopte, was er niet
één maar een hele rij stoelen te weinig.'

In maart 2013 gaan alle Cypriotische banken op overheidsbevel voor tien dagen
dicht, geld uit de muur wordt gerantsoeneerd. Christofias heeft een maand eerder
het presidentieel paleis verlaten, zijn opvolger Anastasiades ziet zich
genoodzaakt 9 miljard van het Europees noodfonds te lenen en 1 miljard van het
IMF. Een megaschuld van 55 procent van het bbp, omgerekend naar Nederlandse
verhoudingen zou Den Haag gedwongen zijn 330 miljard te lenen.

Het eerste wat Anastasiades doet - op aandrang van de crediteuren - is de
financiële sector kortwieken. Niet alleen verliezen de grote spaarders
(merendeels Russen) 8 miljard euro, ook de aandeelhouders van de banken worden
voor 6 miljard geschoren. Cypriotische banken in Griekenland worden verkocht en
er komen strenge regels tegen het witwassen van verdacht geld. Het resultaat van
deze daadkracht: binnen twee jaar krimpt de banksector met ruim 60 procent.

Het mes gaat in de begroting: de uitgaven dalen met 10 procent, mede door een
salarisverlaging voor ambtenaren met 17 procent. De private sector doet er nog
een schepje bovenop, daar gaan de lonen met ruim 20 procent omlaag. Als gevolg
van deze sanering krimpt de economie tussen 2012-2014 met 10 procent. De
huizenprijzen dalen met bijna 50 procent.

Minister van Financiën Georgiades: 'Je kunt geen economie met tekorten draaiende
houden. Je kunt geen geld lenen als er niets is om terug te betalen. Dat is de
waarheid die ik als minister aan de kiezers heb verteld. De ellende waarin we
zijn beland, danken we aan onszelf. We hebben heel veel fout gedaan.'

Een groter contrast met Griekenland is niet denkbaar. Niemand praat meer over
Cyprus in 2015, tenzij in lovende woorden. Cyprus is een succesverhaal,
Anastasiades en Georgiades zijn graag gezien in Brussel. De laatste
kapitaalrestricties uit 2013 zijn in april opgeheven en het land heeft dit jaar
weer op de internationale geldmarkt kunnen lenen.

Na drie jaar recessie groeit de economie, net als het aantal toeristen. De vrees
dat alle vermogende Russen het eiland zouden verlaten is niet bewaarheid, de
omvang van de spaartegoeden neemt weer toe. Ondertussen zet Nicosia volop in op
verbreding van de economie: er liggen plannen voor de bouw van een groots
casinoresort, de exploitatie van gas- en olievoorraden wordt voortvarend ter
hand genomen en de regering houdt vast aan de verkoop van staatsbedrijven. 'Als
de geschiedenisboeken geschreven worden, kan het oordeel over de omstreden
banksanering weleens positief uitvallen', zegt Hellenic-baas Pijls. 'Al zullen
de spaarders die hun geld kwijt zijn dat natuurlijk nooit erkennen.'

Een opvallend verschil met Griekenland is de afwezigheid van demonstraties op
Cyprus. Toen na tien dagen de banken hun deuren weer openden in maart 2013,
waren er rijen, geen rellen. Sommige spaarders kwamen zelfs geld brengen om hun
bank te steunen.

Gevraagd naar het verschil met Griekenland, geven alle gesprekspartners
hetzelfde antwoord. Cyprus had een bankprobleem dat voortvarend is aangepakt
door eensgezinde politieke partijen en een effectief (en Engelssprekend)
ambtenarenkorps. In Griekenland is de malaise dieper en breder: het kampt met
grote economische, financiële, budgettaire, politieke én sociale problemen,
alsook met een ambtelijk apparaat waarin het evenwicht tussen omvang en
kwaliteit sinds decennia zoek is.

Dat wil niet zeggen dat Cyprus uit de gevarenzone is, benadrukt minister
Georgiades. De werkloosheid bedraagt 16 procent, waar die tot 2011 rond de 4
procent schommelde. Alle inspanningen tot nog toe (training werklozen, snellere
uitvoering EU-projecten) hebben alleen de stijging van de werkloosheid kunnen
afvlakken.

En dan is er die vergiftigde erfenis uit de paradijselijke jaren: de 29 miljard
euro aan onrendabele leningen. De grote stap voorwaarts is dat Cyprus eindelijk
een moderne faillissementswetgeving heeft. Met deze wet (vorige maand
aangenomen) kunnen banken tot de gedwongen verkoop van huizen en land van
wanbetalers overgaan. Zoiets duurde voorheen al snel vijftien jaar, dus geen
bank begon eraan. Vanaf nu kan de uitzetting binnen een jaar een feit zijn.

Een zeer gevoelige kwestie, erkent Georgiades. Voor 'eerste huizen' waar gewoond
wordt, zijn uitzonderingen mogelijk. Prominent in het collectieve geheugen van
de Cyprioten zit immers 1974, het jaar waarin Turkije het noordelijke deel van
het eiland bezette en honderdduizenden Grieks-Cyprioten huis en haard moesten
verlaten. Compassie is het kompas, zegt de minister. Maar niet voor de 15 tot 20
procent strategische wanbetalers (geen aflossing omdat er geen sancties waren)
en evenmin voor projectontwikkelaars die zich hebben vergaloppeerd.

'Het gaat echt weer beter', zegt George, een jonge Griek die naar Cyprus is
verhuisd om werk te vinden. 'Al die ingrepen waren nodig. Waarom snapt Athene
dat niet?' In de deuropening van zijn smartphonewinkel wijst hij op de
grensovergang naar het bezette, Turkse deel van Nicosia. 'Zelfs daar gloort weer
hoop.' De verkiezing in april van Mustafa Akinci als de nieuwe
Turks-Cypriotische leider, biedt perspectief op een eind aan de 41-jarige
tweedeling van het eiland. Onderhandelingen zijn herstart, grensovergangen
geopend en er wordt gesproken over het koppelen van mobiele en energienetwerken.
Eén federale regering en de wederopbouw van het bezette noorden: het zou volgens
bankdirecteuren Hourican en Pijls een economische opsteker van formaat zijn. Hun
banken staan klaar.

MODEL VOOR DE TOEKOMST

Op 25 maart 2013 krijgt Cyprus een noodlening van 10 miljard euro van het
Europees noodfonds en het IMF. Voorwaarde is een ingrijpende sanering van de
twee grootste banken: Laiki en Bank of Cyprus. Voor het eerst verliezen
spaarders met tegoeden van meer dan 100 duizend euro hun geld.
Eurogroepvoorzitter Dijsselbloem presenteert het omstreden besluit als het model
voor de toekomst. Het hulpprogramma loopt tot voorjaar 2016, maar vermoedelijk
vraagt Cyprus nog dit jaar om beëindiging ervan. Het land heeft naar schatting 2
miljard euro minder nodig dan geraamd.

Het was een bijna catastrofaal besluit. Maar onvermijdelijk. We wisten: dit is
het. Boem!




VIEW ORIGINAL PAGE: ,

GRAPHIC: Een stelletje aan de kust van Famagusta (foto links) en domino spelende
mannen bij de markt in Nicosia.
Foto's HH, AFP
Een stelletje aan de kust van Famagusta (foto links) en domino spelende mannen
bij de markt in Nicosia.
Foto's HH, AFP

LANGUAGE: DUTCH; NEDERLANDS"
164107696,2015-06-03T00:00:00,Wordt een op de vier collega's gepest?,4,De Volkskrant,,VAN ONZE VERSLAGGEVERS MAARTEN KEULEMANS EN JENNIE BARBIER,,Ten Eerste; Blz. 16,,648,,"volkskrant.nl

Het was een storm van verontrustende cijfers die de afgelopen dagen opstak rond
de lancering van een nieuwe overheidscampagne tegen pesten op het werk. Eén op
de vier werknemers, zo ging het rond, wordt soms gepest op de werkvloer, waarvan
een half miljoen 'structureel'. Andere media signaleerden een scherpe toename
van de misstand: door de crisis zouden de verhoudingen op de werkvloer zijn
verhard, met alle gevolgen van dien.



Natuurlijk is elk geval van pesten op het werk er een te veel, maar zouden de
cijfers echt zó hoog liggen? Nederland telt 8,2 miljoen werkenden; een kwart
daarvan vertaalt zich naar meer dan 2 miljoen mensen.

Het 'kwart' gepeste werknemers blijkt terug te voeren op een zogenoemde
'flitspeiling', een snel internetonderzoek dat het ministerie van Sociale Zaken
en Werkgelegenheid liet uitvoeren door marktonderzoeksbureau Veldkamp, 'in het
kader van de campagne tegen pesten'. Op de vraag: 'Bent u zelf weleens gepest op
het werk?' antwoordde 26 procent van 1004 ondervraagden bevestigend.

Maar daarop valt wel wat af te dingen. Zo werd de enquête aangekondigd als een
'vragenlijst over pesten op het werk', een formulering die vooral slachtoffers
tot meedoen zal hebben aangezet. Verder moesten de deelnemers eerst tweemaal een
lijst met pestgedragingen doorvlooien. Daarop ook 'onschuldiger' vormen, zoals
roddelen, informatie achterhouden of practical jokes uithalen. Ook dat zal de
antwoorden hebben aangeduwd richting: ja, verhip, dat is mij ook weleens
over-komen.

Bovendien is 'ooit' uiteraard een ruim begrip: zijn dit mensen die nog steeds
worden gepest? Uit wat geldt als het meest betrouwbare onderzoek op dit gebied,
de langlopende Nationale Enquête Arbeidsomstandigheden van TNO en het Centraal
Bureau voor de Statistiek (CBS), blijkt iets anders. Gevraagd of men 'het
afgelopen jaar' was gepest op het werk, antwoordde 7,8 procent bevestigend. Dit
zijn de 500 duizend mensen die in verschillende berichten opduiken. Maar slechts
1,2 procent, omgerekend 80 duizend mensen, gaf aan 'vaak' of 'zeer vaak' te zijn
gepest. Verontrustend, maar gelukkig wel twee ordegroottes minder dan de 2,1
miljoen mensen waarmee het ministerie schermt.

En de veronderstelde scherpe toename van het pesten door de crisis? Die blijkt
het gevolg van een rekenfout van de stichting Pesten op de Werkvloer. De toename
zou blijken uit een studie die de Universiteit Twente in 2010 in samenwerking
met de CNV Bedrijvenbond hield onder vakbondsleden. Destijds bleek dat 17
procent van de werknemers op dat moment te maken had met pesterijen op het werk:
niet minder, maar juist veel méér dan de nieuwe cijfers uitwijzen.

Maar het is sowieso appelen met peren vergelijken. De CNV-studie werd uitgevoerd
onder leden, veel meer mannen dan vrouwen, overwegend mbo'ers en veel mensen uit
de industriële sector - allemaal zaken die het 'pestcijfer' opstuwen. Bovendien
gebruikte de studie in de vraagstelling niet het woord 'pesten', maar de
wolligere term ' negatief gedrag' met allerlei voorbeelden erbij: ook dat zal
drempelverlagend op het melden van pesten hebben gewerkt.

De grondig uitgevoerde Nationale Enquête Arbeidsomstandigheden, die het pesten
op het werk sinds 2005 meet, laat opnieuw een totaal ander beeld zien. Van een
toename is geen sprake; het pestcijfer ging na het uitbreken van de economische
crisis zelfs iets omlaag, van ruim 8 procent naar rond de 7,5 procent.

Het is nog te kort dag om te spreken van een structurele afname, benadrukt
senioronderzoeker Seth van den Bossche van TNO. Maar: 'Pesten op het werk is een
redelijk stabiel fenomeen. We zien in elk geval geen aanwijzing dat er een grote
stijging zou zijn geweest door de crisis.'

Vanaf nu op http://Volkskrant.nl de rubriek 'Klopt dit wel?'
Tips:kloptditwel@volkskrant.nl

Bij 'roddelen' denk je al snel: ja, verhip, dat is mij ook weleens overkomen




VIEW ORIGINAL PAGE:

LANGUAGE: DUTCH; NEDERLANDS"
164107697,2015-06-03T00:00:00,Leeg kantoor maakt kans op een nieuwe toekomst,4,De Volkskrant,,VAN ONZE VERSLAGGEVER TJERK GUALTHÉRIE VAN WEEZEL,,Economie,,858,,"Bijna 2 miljoen vierkante meter kantooruimte stond vaak al jaren leeg.
Vastgoedeigenaren bleven hopen op andere tijden. Ze erkennen nu dat ombouwen een
betere oplossing is. En gemeenten werken ook meer mee.


Lege kantoren krijgen een nieuwe bestemming als woning of hotel en kansloze
kantoren worden ook vaker gesloopt. Maar dat is bijna alleen rondom populaire
steden rendabel.

Hoewel het aantal verlaten kantoorpanden afgelopen jaren groeide met ruim 2
miljoen tot zeker 7 miljoen vierkante meter, is er in die periode ongeveer 2,1
miljoen vierkante meter kantoorruimte verdwenen. Dat blijkt uit een dinsdag
gepubliceerd onderzoek van vastgoedadviesbureau JLL. Met name de laatste twee
jaar ging het hard. In totaal is 1,8 miljoen vierkante meter omgebouwd naar een
nieuwe bestemming, voornamelijk woningen en hotels. Daarnaast is bijna een half
miljoen vierkante meter kantoor gesloopt.



Al sinds het barsten van de it-bubbel, begin deze eeuw, neemt de leegstand van
kantoren toe. Terwijl projectontwikkelaars en gemeenten nog goed verdienden aan
nieuwe kantoren, was er door de opkomst van ict steeds minder vloeroppervlak
nodig per werknemer. Ruimteverslindende archieven verdwijnen naar harde schijven
en serverparken en steeds meer mensen werken thuis. Na het uitbreken van de
financiële crisis in 2008 versnelde dat door de werkloosheid en het groeiend
leger van zzp'ers die vanuit huis en in koffietentjes hun geld verdienen.

Volgens JLL stabiliseert de leegstand rond de 7,1 miljoen vierkante meter. Maar
dat cijfer is niet eenduidig. Concurrent DTZ kwam eerder dit jaar met een
rapport waaruit blijkt dat er ruim 8 miljoen vierkante meter ongebruikt bij ligt
en dat dat oppervlak nog steeds groeit.

Ook projectontwikkelaar Rudy Stroink, die afgelopen jaren veel plannen lanceerde
om de leegstand te bestrijden, denkt dat er de komende jaren nog veel lege
panden zullen bijkomen. 'Alleen de Rijksoverheid is op dit moment op grote
schaal gebouwen aan het afstoten.'

Zeker is in elk geval dat een groot deel van die kantoren nooit meer een nieuwe
huurder zal krijgen. Alleen kantoren in levendige gebieden en op loopafstand van
stations zijn in de ogen van JLL en DTZ nog kansrijk om een nieuwe huurder te
vinden. 'Het is eigenlijk net als met de trend op de woningmarkt', zegt adviseur
Sven Bertens JLL. 'Ook daar zie je een trek naar de stad.'

Hoe groot de voorraad kantoren is die nooit meer een eigenaar zal vinden, kan
hij niet zeggen. 'Maar ongeveer 2,2 miljoen vierkante meter staat meer dan vijf
jaar leeg, dat zal heel moeilijk worden.'

Tegen beter weten

Hoewel al jaren bekend is dat de kansen van veel kantoren nihil zijn, lukte het
tot voor kort amper om ze te slopen of om te bouwen. De vastgoedfondsen die de
panden bezitten, hoopten tegen beter weten in dat de vraag naar kantoorruimte
weer zou aantrekken.

Midden in de financieel-economische crisis waren veel eigenaren ook huiverig te
accepteren dat hun panden nog maar een fractie waard waren van het bedrag
waarvoor zij ze op hun balans hadden staan. Het deed minder pijn een tijd lang
een ongebruikt pand te bezitten dan het verlies te nemen.

'Nu de economie herstelt, erkennen veel eigenaren dat de vraag niet meer
aantrekt en besluiten ze af te schrijven', zegt Sven Bertens van JLL. 'Dan
rekenen ze uit of het loont te investeren in transformatie naar een nieuwe
bestemming. Het helpt dat veel gemeenten panden inmiddels ook zo snel mogelijk
willen ombouwen.'

Bekende voorbeelden zijn het oude GAK-gebouw in Amsterdam, waar een paar honderd
kleine starterswoningen in zijn gevestigd. In Den Haag wordt het voormalige
ministerie van Binnenlandse Zaken omgebouwd en in Rotterdam is het Weenahuis
omgebouwd tot een hotel.

Het zijn over het algemeen de grote gemeenten in de Randstad waar eigenaren de
sloophamer tegen hun panden aanslingeren. Wanneer de grond meer opbrengt dan de
investering om te slopen, kan zo'n actie rendabel zijn. JLL noemt in zijn
rapport het voorbeeld van een bedrijventerrein in Apeldoorn waar
vastgoedinvesteerder Merin een kantoor sloopte om de andere gebouwen op het
terrein meer kans te geven. 'Maar voor veel kleine gebieden, is dat niet het
geval. Dan blijft het gebouw gewoon leegstaan', zegt Bertens.

The Edge

Een aantal gemeenten geeft nog steeds bouwvergunningen uit voor nieuwe kantoren.
Opvallend is de Zuidas in Amsterdam. Daar nam accountants- en adviesbureau
Deloitte afgelopen week officieel het enorme gebouw The Edge in gebruik en bouwt
advocatenkantoor Stibbe iets verderop een nieuwe glazen toren.

Drie jaar geleden adviseerde een commissie de regering bouwers van zulke nieuwe
panden een 'verwijderingsbijdrage' te laten storten in een 'sloopfonds'.

Met het geld zouden oude kantoren opgeruimd kunnen worden. Van dat idee is
vooralsnog niets terechtgekomen, concludeert projectontwikkelaar Rudy Stroink.
'Maar ik denk nog steeds dat zoiets nodig is. Er wordt op goede plekken nu wel
het nodige getransformeerd en gesloopt. Maar op plekken waar de rekensom niet
voordelig uitpakt, blijven ruïnes staan.'

7,1 (miljoen vierkante meter kantoorruimte staat leeg, volgens adviesbureau JLL)




VIEW ORIGINAL PAGE: ,

GRAPHIC: Een Rotterdams kantoor is omgebouwd tot huurwoningencomplex Caland
Estate.
Foto Marcel van den Bergh / de Volkskrant
Het Weenahuis in Rotterdam, ook een oud kantoorpand, is nu hotel Holiday Inn.
Foto Marcel van den Bergh / de Volkskrant

LANGUAGE: DUTCH; NEDERLANDS"
164107698,2015-06-02T00:00:00,Het erfgoed vaart voorgoed uit,4,De Volkskrant,,VAN ONZE VERSLAGGEVER,,Ten Eerste; Blz. 3,,854,,"REPORTAGE Historische schepen verdwijnen naar het buitenland


Wat zou Nederland zijn zonder zijn varend erfgoed? Misschien moeten we er vast
aan wennen, want een historisch schip bezitten wordt steeds lastiger.

In de oude haven van Rotterdam zien ze het gebeuren. In een paar maanden tijd
zijn drie historische schepen verkocht, allemaal naar het buitenland. Het
beurtschip Pax ligt er nog, maar binnenkort komen een paar Engelsen dat ook
halen.

Historische schepen zoals kotters, tjalken, vrachtschepen en sleepboten
verdwijnen in hoog tempo uit Nederland, zo blijkt uit cijfers van
scheepsmakelaars in Nederland. Het gaat om zo'n honderd schepen per jaar.



Volgens Martine van Lier van de Federatie Varend Erfgoed Nederland (FVEN)
voltrekt zich een stille ramp, want de schepen horen bij Nederland als tulpen en
molens. 'Bedenk hoe Sail Amsterdam deze zomer zou zijn zonder het varend
erfgoed. Het zou niets meer voorstellen.' Ze pleit ervoor dat de klassieke
schepen speciale erkenning krijgen in de vernieuwde erfgoedwet, die vandaag in
de Tweede Kamer wordt besproken.

Het Nederlands 'varend erfgoed' - schepen van meer dan vijftig jaar oud -
bestaat uit zo'n zesduizend schepen. Vooral de 2.500 schepen langer dan 20 meter
zijn gewild in het buitenland, omdat die geschikt zijn als woonschip.

De Engelse scheepsmakelaar Richard Weldon haalde al driehonderd Dutch barges Het
Kanaal over. De klippers, dekschuiten en steilstevens liggen nu in de buurt van
Londen, aan de Theems of de Medway. 'De huizenprijzen zijn hier astronomisch.
Het is voor ons heel voordelig om een schip uit Nederland te halen en op het
water te gaan wonen.'

Eenmaal aangemeerd varen de meeste schepen niet meer. Dat is vloeken in de kerk
voor erfgoedstrijders als Van Lier. 'Je moet blijven varen om de motor goed te
houden.'

Wat de exodus van de schepen veroorzaakt, daarover verschillen de meningen. Van
Lier legt vooral de schuld bij de regelgeving. Daardoor zouden veel
geïnteresseerden in Nederland bij voorbaat de moed verliezen.

Voor oude schepen langer dan 20 meter gelden in Nederland nagenoeg dezelfde
milieu- en veiligheidseisen als voor de beroepsvaart. Zo moet met het oog op de
veiligheid een schip 10 kilometer per uur kunnen halen. 'Schepen met een
zijschroef of een motor met gering vermogen halen dat al niet', aldus Van Lier.


De Europese lidstaten overwegen om vanaf 2015 de eisen te verzwaren, met een
minimumsnelheid van 13 kilometer per uur voor de grote vaarroutes. 'Veel schepen
zullen dan een nieuwe motor moeten installeren. Daarmee gaat de historische
waarde verloren.'

Scheepsmakelaars wijzen op een andere oorzaak. Sinds 2001 hebben booteigenaren
alleen recht op hypotheekrenteaftrek als ze de beschikking hebben over een door
de overheid erkende, overdraagbare ligplaats. En die zijn schaars. 'Als er al
eentje vrijkomt, komt er vaak een woonark', aldus scheepsmakelaar Ties van Os.
In 2001 ging zo'n 17 procent van zijn totale verkoop de grens over, in 2013 was
dat gegroeid tot 44 procent.

Makelaar Jitse Doeve bevestigt die trend. 'De banken zijn de regels de laatste
jaren nog strenger gaan interpreteren. Zonder vaste ligplaats krijg je zelfs
geen hypotheek meer.'

Naast de financiële drempel denkt Van Os dat jongeren anno 2015 terugschrikken
voor het eigenaarschap. 'Je bent zo een paar weken per jaar kwijt aan het
klussen. Ze beginnen er niet meer aan.'

Zo nu en dan verliest Nederland zelfs een historisch topstuk. Zo werd vorig jaar
de oudste nog varende stoomsleper in Europa, het ss Rosalie, aan een
transportmuseum in Istanbul verkocht. Extra pijnlijk was dat de stoomsleper net
was opgeknapt met geld van het Mondriaanfonds.

Minister Bussemaker (Cultuur) schreef de Tweede Kamer nadien dat ze de verkoop
niet had kunnen tegenhouden. De monumentenwet geldt alleen voor onroerende
zaken. Daarnaast bestaat er weliswaar een lijst met beschermde roerende objecten
die niet zomaar geëxporteerd mogen worden maar daarop staan geen schepen.

Volgens de FVEN is een exportverbod niet de oplossing. 'Het achterliggende
probleem, de te strenge regelgeving, wordt er niet mee opgelost', zegt Martine
van Lier. Als historische schepen in de erfgoedwet erkend worden, moet het
makkelijker worden ontheffing te krijgen.

SP-Kamerlid Jasper van Dijk vindt dat de minister zich er te gemakkelijk van
afmaakt. 'Voor oldtimerauto's gelden ook aparte regels. Bussemaker moet met
andere ministeries in gesprek om te zien hoe het varend erfgoed ontzien kan
worden.'

Een woordvoerder van de minister wil niet vooruitlopen op het debat van vandaag,
maar wijst erop dat het ministerie met de FVEN in gesprek is over knelpunten in
de regelgeving.

De Engelse scheepsmakelaar Weldon vindt dat er op zijn minst een lijst moet
komen met beschermde topschepen. Die is er in zijn land ook. 'Nederland heeft
een fantastische scheepstraditie, maar jullie zijn hem wel aan het kwijtraken.'


Volgens Van Os is het iets minder dramatisch. 'Van de echt waardevolle museale
schepen zijn er maar een handvol aan het buitenland verkocht. En voor de overige
schepen kunnen ze in Frankrijk en Engeland ook goed zorgen.'




VIEW ORIGINAL PAGE:

GRAPHIC: Martine van Lier aan boord van haar schip ss Neeltje in het Haringvliet
bij de Oudehaven van Rotterdam.
Foto Raymond Rutting / de Volkskrant
'Luxe motor' (1931, 28 meter), vraagprijs EUR 290.000.
Steilsteven (1928, 21 meter), vraagprijs EUR 95.000.
Motortjalk (1903, 21 meter), vraagprijs EUR 129.500.
Katwijker (1909, 26 meter), vraagprijs EUR 152.500

LANGUAGE: DUTCH; NEDERLANDS"
164107699,2015-06-02T00:00:00,'Malaysia Airlines is technisch failliet',4,De Volkskrant,,ANP,,Economie; Blz. 27,,68,,"Luchtvaart

Malaysia Airlines is 'technisch failliet' en kan slechts zwaar uitgekleed
overleven. Dat zei Christoph Müller, de Duitse topman van de verlieslatende en
door rampen getroffen luchtvaartmaatschappij maandag. Alle 20 duizend werknemers
zijn ontslagen, en slechts 14 duizend van hen kunnen aan de slag bij de nieuwe
maatschappij, die onder Müllers leiding wordt opgetuigd.




VIEW ORIGINAL PAGE:

LANGUAGE: DUTCH; NEDERLANDS"
164107700,2015-06-02T00:00:00,De VVD ziet heel andere zzp'ers dan de PvdA,4,De Volkskrant,,NANDA TROOST,,Ten Eerste,,353,,"De consultant die in vrijheid goed verdient

De succesvolle zzp'er regelt als schaarse specialist zijn eigen belangen. Dit is
de zelfstandige zonder personeel die de VVD op het netvlies heeft. Als
consultant of ict'er dwingt hij hoge tarieven af, niet in de laatste plaats bij
zijn voormalige werkgever waar hij opstapte in de wetenschap dat hij als
eenpitter veel meer kon verdienen. Soms heeft hij niet meer dan één
opdrachtgever, maar wie een uurtarief van 150 euro kan vragen krijgt nooit het
etiket schijnzelfstandige opgeplakt. In bijvoorbeeld de zorg zijn de zzp'ers in
opkomst, ze gaan uit dienst om te ontsnappen aan de regel- en vergadercultuur.
Een omzet van 80 duizend euro of meer is onder deze groep geen uitzondering.
Maar ze zijn de elite van de inmiddels rond de 1 miljoen kleine zelfstandigen,
ofwel 15 procent van de werkenden. Ongeveer eenderde van de kleine ondernemers
boekt een winst die hoger of gelijk is aan modaal, ongeveer 35 duizend euro per
jaar. Deze zzp'er die een niche in de markt heeft gevonden of zijn ambacht
uitvent heeft zelf voor het ondernemerschap gekozen.



De hulp die het bijna niet kan rooien
Voor de schijnzelfstandige geldt: voor hem - of haar - tien anderen. Hij bezorgt
pakketjes, maakt als thuishulp schoon bij zieken en bejaarden, werkt als
freelancer als vertaler of in de media en moet de tarieven nemen zoals ze komen.
Zij zijn het die de PvdA voor ogen heeft als de partij het over armoede onder
zelfstandigen heeft. Iets meer dan 40 procent van de zzp'ers draaide een omzet
van tienduizend euro of minder, blijkt uit cijfers van de Belastingdienst over
2010. Dit zzp-schap is bijvoorbeeld voor werkloze ouderen nog weleens een poging
aan de bak te komen. Het verloop onder zzp'ers is niet voor niks groot: in 2013
begonnen er 207 duizend en stopten er 130 duizend, blijkt uit cijfers van het
Centraal Bureau voor de Statistiek. Opvallend is dat ondanks hun lage inkomen
veel van deze zzp'ers tevreden zijn, blijkt uit onderzoek. Hoe echt dat geluk is
en hoe groot de groepen zijn, is voor onderzoekers lastig vast te stellen.




VIEW ORIGINAL PAGE: ,

GRAPHIC: Foto's Getty
Foto's Getty

LANGUAGE: DUTCH; NEDERLANDS"
164107701,2015-06-02T00:00:00,Leger der zelfstandigen splijt de coalitie,4,De Volkskrant,,VAN ONZE VERSLAGGEVER GIJS HERDERSCHEÊ,,Ten Eerste,,798,,"Zzp-regelgeving

Het moet de volgende grote hervorming van het kabinet worden: nieuwe, moderne
regelgeving voor het sterk groeiend aantal zelfstandigen zonder personeel.
Makkelijk zal het niet worden. Hier botsen de wereldbeelden van de VVD en de
PvdA op elkaar.

Wil de ware zelfstandige zonder personeel opstaan? Het kabinet komt er namelijk
niet uit. Voor de VVD is de consultant de echte zzp'er, die een goede boterham
verdient in ruil voor flexibiliteit. Voor de PvdA is de zzp'er de verweesde
postbode of alpha-hulp, die tegen heug en meug zonder contract moet werken. De
VVD vindt dan ook dat eigenlijk iedereen zelfstandige moet worden, de PvdA ziet
liever dat het gros van de zzp'ers weer werknemer wordt in loondienst.

Het is een botsing van wereldbeelden. Toch moet de komende weken een
wapenstilstand worden gesloten. Want een nieuwe, moderne omgang met het
groeiende leger van zelfstandigen moet de eerste stap worden op weg naar een
nieuw belastingstelsel. Als het meezit, kan het zzp-plan de volgende grote
hervorming worden waarmee Rutte II Nederland verandert. Maar zover is het nog
niet.

De zzp'ers staan op de agenda omdat zij een probleem zijn geworden. Rond de
eeuwwisseling was 1 op de 17 werkenden zzp'er, in 2010 was dat 1 op de 10 en
sindsdien is dat verder gestegen. Die groei raakt niet alleen al die zzp'ers
zelf, maar ook het functioneren van de overheid. Dat probleem dient zich aan in
grofweg drie verschijningsvormen.

Ten eerste dalen de belastinginkomsten. Zelfstandigen betalen over grofweg de
eerste 25 duizend euro bruto jaarinkomen geen belasting. Toevallig is dat het
doorsnee-inkomen van zzp'ers. Dat is lager dan Jan Modaal met 34 duizend euro
bruto per jaar en veel minder dan dat van zelfstandigen met personeel (44
duizend euro). Bij creatief gebruik van aftrekposten blijft de belastingafdracht
ook voor hogere zzp-inkomens veel lager dan van werknemers in loondienst met een
vergelijkbaar brutoloon.

Ten tweede kunnen zelfstandigen ook aanspraak maken op hogere toeslagen dan
werknemers. Zo berekent het CPB dat een zelfstandige die zichzelf 29 duizend
euro bruto per jaar als winst uitkeert de maximale zorgtoeslag krijgt - 865 euro
per jaar - terwijl een werknemer in loondienst met hetzelfde inkomen die toeslag
niet krijgt.

Ten derde ondergraaft de opkomst van de zzp'er de sociale zekerheid. Dan gaat
het om werknemersregelingen zoals de werkloosheidsuitkering en het pensioen,
maar ook om de volksverzekering AOW. Dit zijn collectieve regelingen die zijn
gebaat bij een zo groot mogelijke groep deelnemers. Als dat draagvlak versmalt
omdat er meer zzp'ers komen, worden de regelingen duurder.

Ziedaar de opdracht voor het kabinet: verzin een belasting- en premieregime dat
de arbeidsmarkt niet te inflexibel maakt maar wel zorgt voor meer zekerheid,
voor de zzp'ers zelf én voor de overheid. Op dat punt is de coalitie nu
aangekomen. Er is al een berg aan lobbystukken en rapporten met oplossingen in
alle soorten en maten bij het kabinet afgeleverd. Daaruit moet het kabinet de
komende weken kiezen.

Het is geen onderwerp waarover VVD en PvdA het van nature makkelijk eens worden.
De PvdA ziet vooral de risico's. Zelfstandigheid als opmaat naar 'Verelendung':
werknemers die door het bedrijf worden gedwongen hetzelfde werk als zzp'er te
doen, waarbij zij al hun werknemerszekerheden verliezen. Zie de postbode of de
alphahulp in de zorg. Mensen die na hun pensioen in armoede moeten leven.

De VVD daarentegen koestert het ondernemersbeeld van de zelfstandige die
zichzelf weet te redden en heeft daarbij de consultant en de vrij gevestigde
medisch specialist voor ogen. Die hebben met hun tarieven een goed inkomen en
regelen hun eigen sociale zekerheid. VVD-fractieleider Halbe Zijlstra ziet de
zzp'er daarom als de nieuwe norm.

Daarin een compromis zoeken is op zich al een opgave. De discussie wordt
gecompliceerd door de invoeringsproblemen rond de Wet werk en zekerheid waarmee
de regels rond ontslag en flexwerk worden herzien en de duur van de WW verkort.
Het kabinet zegt dat flex minder flexibel wordt en een vaste baan minder vast.
Critici in ondernemerskringen - belangrijk voor de VVD - vinden dat dit laatste
niet ver genoeg gaat en de beperking van flexibel werken juist te ver.

Bijkomend probleem is dat er ook met de oppositie moet worden gepraat, om het
plan in de Eerste Kamer draagvlak te geven. De SP is nog veel feller tegen dan
de PvdA. Maar de veelgebruikte bruggenbouwer D66 staat hierin juist vierkant
achter de VVD. De hoop van de coalitie is vooralsnog dan ook gevestigd op CDA,
ChristenUnie, SGP en GroenLinks. Zij zitten ergens in het midden.

Over enkele weken moet het begin van een compromis zichtbaar worden.

De zzp'ers zijn een probleem geworden voor de overheid




VIEW ORIGINAL PAGE: ,

LANGUAGE: DUTCH; NEDERLANDS"
164107702,2015-06-01T00:00:00,Falende directeur Hefpunt kreeg afkoopsom 9 ton,4,De Volkskrant,,VAN ONZE VERSLAGGEEFSTER YVONNE HOFS,,Ten Eerste; Blz. 15,,564,,"Drie waterschappen in Noord-Nederland betalen een afkoopsom van maximaal negen
ton aan een ontslagen oud-directeur. De overeenkomst is ruim een jaar geheim
gehouden om slechte publiciteit te voorkomen.

De afkoopsom wordt betaald aan Alfred Huitema. Hij was tot april 2014 directeur
van belastingkantoor Hefpunt, dat namens waterschappen in Friesland, Groningen
en Drenthe de waterschapsheffingen int. Hefpunt is een samenwerkingsverband van
de waterschappen Wetterskip Fryslân, Noorderzijlvest en Hunze en Aa's.

Het jaarrapport van Hefpunt vermeldt in verband met Huitema's 'boventalligheid'
een voorziening van 905.571 euro. Als Huitema dat bedrag krijgt uitgekeerd
indien hij werkloos blijft tot zijn pensioen, ontvangt hij tot die tijd
jaarlijks 82- tot 90 duizend euro salaris voor nietsdoen.

Huitema, die ten tijde van zijn ontslag 56 of 57 jaar was, werd in december 2013
op non-actief gesteld. De reden is nooit openbaar gemaakt. Hefpunt verklaarde
destijds dat 'zwaarwegende redenen' de grondslag vormden voor het ontslag.
Volgens het Dagblad van het Noorden was Huitema er niet in geslaagd gemeenten
over te halen hun belastingadministratie aan Hefpunt uit te besteden. Huitema
verdiende als directeur ruim 130 duizend euro per jaar, inclusief
pensioenvoorziening en onkostenvergoeding.

Zijn riante ontslagregeling kwam alsnog op straat te liggen door de
bestuurswisseling na de recente waterschapsverkiezingen. De nieuwe bestuurders
werden pas vorige week op de hoogte gesteld van de regeling. Bestuurslid Sjerp
de Jong van Wetterskip Fryslân eist opheldering van het Hefpunt-bestuur en heeft
de publiciteit gezocht. De Jong vertegenwoordigt de waterschapspartij Lagere
Lasten Burger, die campagne voert voor versobering en belastingverlaging. De
afkoopsom voor Huitema moet van belastinggeld worden betaald.

Naar aanleiding van de ophef in de media plaatste Hefpunt zaterdag een
toelichting op zijn website. Daarin staat dat Huitema's salaris wordt
doorbetaald totdat hij nieuw werk vindt. Zodra Huitema een baan heeft, wordt
zijn toelage niet stopgezet, maar slechts gekort, blijkt uit de verklaring.
'Tevens is vertrouwelijkheid door partijen afgesproken, omdat dit de kans op een
nieuwe werkbetrekking voor de heer Huitema zou kunnen vergroten.'

Uit het LinkedIn-profiel van Alfred Huitema valt op te maken dat de ex-directeur
nog werkloos is. 'Looking for new challenges' staat er als omschrijving van zijn
huidige bezigheden.

Onder de nieuwe Wet normering topinkomens, die inging in 2013, is de
ontslagvergoeding voor een topmanager van een publieke instelling aan een
maximum van 75.000 euro gebonden. Dat plafond geldt echter niet voor
arbeidscontracten die vóór 2013 zijn afgesloten en voor 2017 worden beëindigd,
zoals dat van Huitema. Bij zijn ontslag golden de afspraken die bij zijn
aanstelling in 2007 werden vastgelegd.

Hefpunt-voorzitter Jakob Bartelds, die met Huitema over de ontslagvergoeding
heeft onderhandeld, was dit weekeinde niet bereikbaar voor commentaar. Andere
bestuurders van Hefpunt wilden niet reageren. Bartelds gaf eerder wel een
reactie aan het Dagblad van het Noorden en het Friesch Dagblad, die als eersten
over de kwestie berichtten. Hij liet aan beide kranten blijken dat hij de
afkoopsom onder het tapijt wilde vegen. 'Het is vervelend voor Hefpunt en voor
de betrokken persoon dat dit naar buiten komt.'




VIEW ORIGINAL PAGE:

LANGUAGE: DUTCH; NEDERLANDS"
164107703,2015-07-07T00:00:00,7000 banen door extra geld kabinet,989907752,Het Financieele Dagblad B.V.,,,,Ondernemen; Blz. 13,,229,,"Van onze redacteur

Amsterdam

Het plan van het kabinet om €250 mln extra uit te trekken voor kinderopvang
levert 7000 nieuwe banen op. Dit blijkt uit een analyse van bureau Buitendijk in
opdracht van Brancheorganisatie Kinder­opvang.

Volgens de onderzoekers gaat het om `tenminste 7000 extra ­banen' in een sector
waar de afgelopen vier jaar 30.000 arbeidsplaatsen verloren zijn gegaan door
overheidsbezuinigingen en een zwakke conjunctuur.

De krimp trof vooral medewerkers op mbo-niveau die volgens de branchevereniging
zeer lastig een andere baan konden vinden en dus vaker een beroep moesten doen
op een uitkering. Zo biedt omscholing naar de zorgsector weinig perspectief.

De overheid financiert de extra €250 mln uit de niet volledig benutte begroting
voor kinderopvang. Die zogeheten onderbesteding, die ontstaat door verminderd
gebruik van de opvang, loopt op van €300 mln in 2016 tot €450 mln in 2019.

De brancheorganisatie wil met het onderzoek de minister ertoe bewegen ook de
resterende middelen te investeren in de opvang. Dat levert aan directe
werkgelegenheid nog eens 6000 banen op, zo berekent bureau Buitenhek.

Met de impuls van €250 mln wordt volgens de branchevereniging een stap gezet
naar gelijke verdeling van kosten voor kinderopvang tussen ouders, overheid en
werkgevers. Dit was ook het uitgangspunt van de Wet Kinderopvang die in 2005 van
kracht werd.

LANGUAGE: DUTCH; NEDERLANDS"
164107704,2015-07-07T00:00:00,"Duits RWE slankt af, vooral in eigen land",989907752,Het Financieele Dagblad B.V.,,,,Ondernemen; Blz. 17,,515,,"Van onze correspondent

Berlijn

Ruim een halfjaar nadat het Duitse energiebedrijf Eon onverwacht een splitsing
had aankondigd, plant ook concurrent RWE een verregaande reorganisatie. De
Nederlandse RWE-dochter Essent lijkt evenwel buiten schot te blijven.

Dat schrijft de Duitse zakenkrant Handelsblatt op basis van een interne mail van
de Nederlandse RWE-topman Peter Terium aan het hogere management van het
bedrijf. RWE bevestigt dat wordt gewerkt aan `een concept om de bureaucratie te
beperken' en dat `de focus daarbij duidelijk op Duitsland is'.

Terium heeft voor 10 augustus een buitengewone aandeelhoudersvergadering belegd
om zijn plannen te bespreken. De topman wil RWE, Duitslands grootste
stroomproducent met zo'n 25 miljoen klanten, afslanken en versimpelen door
dochterondernemingen samen te voegen of desnoods te sluiten, aldus Handelsblatt.
Een afsplitsing van de sterk vervuilende kolencentrales, zoals Eon eind vorig
jaar aankondigde, heeft Terium vooralsnog echter niet voor ogen. De Nederlander
heeft het behoud van de kolencentrales juist altijd verdedigd en zich met succes
verzet tegen de invoer van een `kolentaks', die vorige week van tafel ging.

RWE, eigenaar van zowel kolen- als kerncentrales en tevens producent van wind-
en zonne-energie, heeft het echter net als zijn directe concurrenten Eon en
Vattenfall moeilijk sinds de Duitse regering in 2011 de `Energiewende'
aankondigde. Na de nucleaire ramp in het Japanse Fukushima nam de Bondsrepubliek
afstand van atoomenergie en besloot in te zetten op een transitie naar een
economie die draait op groene stroom.

Het gevolg: miljardenafboekingen door traditionele energie­bedrijven, dalende
stroomprijzen door een groeiend aanbod aan (groene) stroom en afbrokkelende
resultaten. De aandelenkoers van RWE is in de voorbije maanden met bijna 40%
gekelderd en het bedrijf staat onder druk van beleggers om een nieuw
verdienmodel te ontwikkelen.

Om sneller te kunnen reageren op de energietransitie moet RWE volgens Terium nu
worden omgebouwd en ingekrompen, zo blijkt uit de brief. Hoe de reorganisatie er
precies uit komt te zien is nog onduidelijk, maar vooral de kluwen aan Duitse
dochterbedrijven met ieder hun eigen managementlagen gaat in de plannen op de
schop.

Zonder verzet zal dat niet gaan, verwacht een analist die niet met naam genoemd
wil worden. De RWE-dochters zijn sterk verankerd in de verschillende Duitse
gemeentes waar ze zijn gevestigd. Die zijn veelal ook aandeelhouder van het
energieconcern. Behoud van werkgelegenheid, de afgelopen maanden nog een
belangrijk argument in de strijd tegen de kolentaks, kan de reorganisatieplannen
van Terium straks juist dwarsbomen of ­vertragen.

`Daarin verschilt RWE van Eon, dat veel sneller beslissingen kan nemen omdat het
niet zo'n ingewikkelde bedrijfsstructuur heeft', stelt de analist. Hij verwacht
ook dat RWE binnenkort geld gaat ophalen bij zijn aandeelhouders om schulden af
te bouwen en te kunnen investeren in groene energie. `Het bedrijf moet een
nieuwe richting kiezen, want zonder nieuw verdienmodel worden de problemen
alleen maar groter.'

LANGUAGE: DUTCH; NEDERLANDS"
164107705,2015-07-07T00:00:00,`Nieuwe ontslagregels raken hogere inkomens het hardst',989907752,Het Financieele Dagblad B.V.,,,,In het nieuws; Blz. 2,,233,,"Amsterdam De nieuwe Wet werk en zekerheid treft hogere inkomens relatief hard.
Dat komt vooral doordat hun ontslagvergoeding maximaal één jaarsalaris betreft.
Ook is de WW-uitkering maximaal €52.000, terwijl de looptijd korter is dan
voorheen.

Dat blijkt uit een rapport van adviesbedrijf Aon Hewitt. De wet is ingegaan op 1
juli 2015.

Het gaat om de mensen met een jaarsalaris van boven de €75.000, ongeveer 3% van
de beroepsbevolking. Zij hebben bij ontslag recht op minder WW-uitkering en
minder ontslagvergoeding. Voorheen maakte de kantonrechtersformule een hogere
vergoeding mogelijk, zeker bij een lang dienstverband.

Volgens pensioenadviseur Mike Pernot van Aon betekent de nieuwe wet dat mensen
met een hoog inkomen sneller een nieuwe baan moeten vinden om rond te komen dan
mensen met een lager salaris. Hij sluit niet uit dat mensen met hogere inkomens
in het algemeen sneller nieuw werk vinden. Tegelijkertijd wijst hij erop dat
vooral oudere medewerkers er na ontslag in inkomsten op achteruitgaan, terwijl
zij lastig een andere baan krijgen.

Aon keek hoeveel maanden een ontslagen werknemer nog 75% van zijn
laatstverdiende loon kan blijven besteden. Een veertigjarige werknemer met
vijftien dienst­jaren kan nog 28 maanden vooruit als zijn bruto jaarsalaris
minder dan €48.000 was. Onder gelijke omstandigheden, maar dan boven de
anderhalve ton, is het nog maar vijftien maanden. fd

LANGUAGE: DUTCH; NEDERLANDS"
164107706,2015-07-07T00:00:00,Overheid China krijgt nauwelijks grip op dalende koersen,989907752,Het Financieele Dagblad B.V.,,,,Beursplein; Blz. 22,,567,,"Koersdalingen komen na periode waarin beurswaarde verdubbelde

Van onze redacteur

Amsterdam

De Chinese overheid lukt het niet om een halt toe te roepen aan de
koersdalingen. Afgelopen weekend greep Peking stevig in op de markten in de hoop
de correctie te stoppen, maar maandag sloot het leeuwendeel van de aandelen toch
weer met verlies. Analisten waarschuwen dat het einde van de correctie nog niet
in zicht is.

In de toonaangevende Composite-index van Sjanghai waren er voor iedere stijger
twee dalers. Alleen van de grootste (staats)bedrijven liepen de koersen op. Dat
was overigens wel genoeg om de index met 2,4% te laten stijgen. In Shenzhen,
waar de beursfondsen kleiner zijn, sloot de beurs 2,7% lager.

Dit weekend besloot de overheid 28 geplande beursgangen op te schorten, zodat
die geen geld uit de bestaande beursfondsen konden wegtrekken. De Chinese
centrale bank verruimde bovendien de mogelijkheden om geld te lenen, en een
groep van 21 grote effectenmakelaarskantoren maakte bekend gezamenlijk
omgerekend €17,4 mrd in de grootste beursfondsen te pompen.

Daarop openden de beurzen met 6% tot 8% koerswinst. Maar al snel bleken
handelaren dat vooral aan te grijpen als verkoopmoment en liepen de koersen
terug. `Het lijkt erop dat het overheidsingrijpen het slechte sentiment alleen
maar maskeert', aldus econoom Christopher Jost van Goldman Sachs. Onderzoeker
Christo­pher Balding van Peking University noemde het fonds van €17,4 mrd `niet
veel meer dan een verkeersdrempel tijdens de afdaling'.

De beurs van Sjanghai verloor sinds de piek op 12 juni al een kwart van zijn
waarde, en die van Shenzhen zelfs 35%.

Die koersdalingen komen na een periode van zeer snel stijgende koersen, waarbij
de beurzen ruimschoots in waarde verdubbelden. Die rally werd vooral ingegeven
door Chinese particuliere beleggers die met geleend geld naar de beurs trokken,
als alternatief voor de kwakkelende huizenmarkt en de beroerde spaarrentes. Die
veelal onervaren particuliere beleggers zijn goed voor vier vijfde van de handel
in Chinese aandelen, wat de volatiliteit ernstig versterkt. Nu de koersen dalen,
krijgen zij `margin calls' van hun brokers en trekken ze   al dan niet gedwongen
hun geld terug. Analisten van Citi schreven maandag dat die zogenoemde
`deleveraging' nog een lange weg te gaan heeft. `Volgens ons is pas een vierde
van de met schuld gefinancierde posities afgebouwd.'

Politiek Risico

De vallende beurskoersen in China treffen niet alleen beleggers: ze zadelen de
overheid ook met een geloofwaardigheidsprobleem op. Diverse Chinese
functionarissen hebben de beurzen de afgelopen periode `omhoog gepraat'. Ook
besloot Peking tot stimuleringsmaatregelen die de koersen hebben gestuwd. Maar
nu de stemming is gekeerd, kijken veel Chinezen naar Peking voor een oplossing,
aldus Christopher Balding van Peking University. `Pekings geloofwaardigheid is
verbonden geraakt aan de aandelenmarkt en als het er niet in slaagt om de
koersdalingen op z'n minst een halt toe te roepen, zullen er een hoop boze
beleggers zijn die zijn ingestapt op aanraden van partij-apparatsjiks.' Balding
wijst erop dat steviger ingrijpen de verbondenheid tussen partij en beurs alleen
maar meer versterkt. `Dat betekent dat publieke instituties met enorme kosten
worden opgezadeld. Ik twijfel of Peking de Chinese honger voor aandelen weer kan
aanjagen.'

LANGUAGE: DUTCH; NEDERLANDS"
164107707,2015-07-06T00:00:00,Nieuwe ontslagregels treffen hogere inkomens relatief zwaarder,989907752,Het Financieele Dagblad B.V.,,,,Economie & Politiek; Blz. 6,,223,,"Amsterdam Hogere inkomens worden veel zwaarder getroffen door de nieuwe regels
rond ontslagvergoeding dan de middeninkomens. Uit berekeningen van Aon Hewitt,
een adviseur in personeelskwesties, blijkt dat topinkomens twee keer zo snel
door hun vergoeding heen zijn.

Aon heeft gekeken hoeveel maanden een ontslagen werknemer nog 75% van zijn
laatstverdiende loon kan blijven besteden. Een veertigjarige werknemer met
vijftien dienstjaren kan nog 28 maanden vooruit als zijn bruto jaarsalaris
minder dan €48.000 was. Onder gelijke omstandigheden, maar dan boven de
anderhalve ton is het nog maar vijftien maanden.

De verschillen worden nog groter bij langere dienstverbanden en/of hogere
leeftijden. Iemand met een lager salaris kan het soms nog wel 61 maanden
uitzingen op driekwart van het oude loon, terwijl het in zo'n situatie bij de
hoogste inkomens nog maar 28 maanden is.

Aon telt bij deze berekening de WW-uitkering op bij de ontslagvergoeding, die
sinds 1 juli, de ingangsdatum van de Wet werk en zekerheid, transitievergoeding
heet. De bedoeling is dat werk­nemers die vergoeding gebruiken om zichzelf te
scholen voor nieuw werk, maar Aon vermoedt dat de meeste mensen haar zullen
gebruiken als inkomensvoorziening.

Vooral de aftopping van de ontslagvergoeding in de nieuwe wet tot €75.000 treft
de hogere inkomens relatief hard. fd

LANGUAGE: DUTCH; NEDERLANDS"
164107708,2015-07-06T00:00:00,"Kamp nee danst de sirtaki, terwijl de ja-stemmers het ergste vrezen",989907752,Het Financieele Dagblad B.V.,,,,In het nieuws; Blz. 2,,591,,"`Ochi, ochi, ochi. Weg met de euro, de drachme moet terug.' Na
afloop van het referendum stroomt zondagavond het Syntagmaplein in Athene vol
met Grieken die tegen de voorstellen van de internationale schuldeisers hebben
gestemd

Als de eerste peilingen van het Griekse referendum naar buiten komen, stroomt
het Syntagmaplein in het centrum van Athene vol met nee-stemmers. Vlaggen en
megafoons worden tevoorschijn gehaald, op trommels wordt geroffeld en er volgt
een strijdlied. Een vrouw scandeert `Ochi, ochi, ochi. Weg met de euro, de
drachme moet terug.' Rondom het plein toeteren taxichauffeurs dat het een lieve
lust is.

Premier Alexis Tsipras wacht op dat moment in zijn ambtswoning de definitieve
uitslag af. Hij had zondagmorgen al een goed voorgevoel over een overwinning.
Bij het stembureau waar hij zijn nee-stem uitbracht in de Atheense volkswijk
Kypseli zei hij: `Wanneer de democratie de angst en de chantage overwint, is het
ook een bevrijding en een uitweg.'

De 19-jarige werkloze Marios is het met zijn premier eens. Hij is naar het plein
gekomen om feest te vieren. `Ik geloof dat er nu iets beters kan ontstaan', zegt
hij. Angst dat de banken nu nog langer gesloten blijven, heeft hij niet. `Wij
hebben toch geen geld op de bank', vat hij de toestand van de nee-stemmers
samen.

De strijd tussen `nee' en `ja' is deze week verworden tot een strijd tussen arm
en rijk. De lagere en veelal ook de middenklassen willen geen bezuinigingen
meer, ze hebben vaak niet eens meer genoeg geld om de energie­rekening te
betalen. De hogere klassen hebben vermogen en vaak belangen in Europa. Die
willen ze niet verkwanseld zien door een regering die `zonder goede manieren,
respect en diplomatie de onderhandelingen ingaan', zegt ja-stemmer Theodora
Thompoulou. `We ­moeten onze eigen rotzooi opruimen.'

Tsipras moet bij deze uitslag binnen 48 uur een overeenkomst sluiten in Brussel,
zoals hij zijn aanhangers heeft beloofd. Het ja-kamp vreest het ergste. `Het
wordt nog moeilijker', zegt Ilias Vlachakis net buiten het plein in de chique
wijk Kolonaki. Hij is modeondernemer en een van de leden die vorige week met de
burgemeester van Athene, Yorgos Kaminis, een comité van ja-stemmers opzette.
`Bij een nee is er geen vertrouwen meer in onze banken', zegt Vlachakis.

De ondernemer gelooft absoluut niet dat Tsipras en zijn minister van financiën
Yanis Varoufakis snel een oplossing voor de Grieken vinden. `Het zijn amateurs',
zegt hij met opgeheven vinger. `Je moet een plan voor de middellange ­termijn
hebben. Dat hebben zij niet.'

Miranda Xafa, voorheen werkzaam voor het IMF en voormalig economisch adviseur
van de oud-premier van de centrumrechtse Konstantinos Mitsotakis gelooft er
evenmin in. `Het is voorbij voor Tsipras, hoe dan ook.'

Op het Syntagmaplein wordt het feest steeds groter. Muzikanten spelen door
elkaar heen, worsten en souvlaki gaan op de barbecue en de sirtaki wordt gedanst
door jong en oud. De angst voor agressie die sommige nee-stemmers eerder deze
week uitspraken, lijkt te zijn verdwenen.

Konstantina (60) komt net van de `dansvloer' af. `Ik ben nergens bang voor',
zegt ze. `Ik ben een trotse Griekse vrouw. Degenen die bang zijn, zijn die met
het kapitaal en het geld. Als je op het punt staat te sterven, maakt het geld
niet meer uit.'

Maar ondernemer Vlachakis pakt maandagochtend het vliegtuig naar Milaan. Hij
gaat zijn leveranciers vragen hem de komende twee maanden financieel te helpen.

Crisis Griekenland

LANGUAGE: DUTCH; NEDERLANDS"
164107709,2015-07-04T00:00:00,Panklaar,989907752,Het Financieele Dagblad B.V.,,,,Persoonlijk - Eten en drinken; Blz. 28,,966,,"Wat als er een machine zou zijn die voor ons zou koken? Voor sommigen is het een
droom, voor anderen een vreselijk idee: nooit meer zelf koken. Maar wel: veel
tijd en geen keukenmislukkingen meer. De Amerikanen doen een poging met de
KitchenAid Cook Processor. Die blijkt veel te kunnen, maar niet alles.

Ik ben met mijn kookboeken op straat gezet. Jaren geleden al. `Culinair
schrijver Johannes van Dam slaapt ook tussen stapels kookboeken', probeerde ik
nog, maar daarmee was mijn lot bezegeld. Nu scharrel ik overdag elders tussen de
almaar uitdijende boekenvoorraad en 's avonds mag ik er weer in. Wat een ruimte
thuis. Maar doe ik de keukendeur open, dan is alles als vanouds: de stang met
steelpannen, de twee rijen messen aan de muur, de stoompannen wiebelend op de
glazenkast, de kookpannen drie verdiepingen hoog naast het fornuis, en de
werkbank met snijmachine, blender en keukenmachine. Die laatste twee staan sinds
een paar weken in een hoekje op de vloer. Ze hebben even plaatsgemaakt voor een
apparaat dat opvallend nieuw staat te glimmen. Het is de zelfkokende
keukenmachine.

Ik doe er een uitje in en hij hakt. Vlees erbij: hij bakt. Vocht erop: hij roert
en stooft. Couscous boven op het vlees: hij stoomt. Ik hoef alleen maar het
knopje van het juiste computerprogramma in te drukken. Mijn keukengereedschappen
staan doelloos om me heen en ik zit werkloos aan de keukentafel. Ik lees in het
binnengesmokkelde KitchenAid Cook Processor kookboek; Alledaagse klassieke
recepten. Na de couscous met lamsvlees maak ik daar rozijnenbrood uit,
rucolapesto en bearnaisesaus   dat is die lastige saus van wijn, eidooiers,
boter en dragon die je precies tot de juiste temperatuur moet verwarmen, anders
eindig je met een pan vol roerei. En uit het erg leuke kookboek Herman over
bonen, van Herman den Blijker, maak ik een traditionele chili con carne.

Vlijmscherp mesje

Aan keukenapparaten die niet alleen kneden, hakken en pureren maar de
ingrediënten ook verwarmen, wordt al sinds de jaren zeventig gewerkt. Een jaar
of zes geleden schreef ik hier over de Thermomix, een apparaat uit 2004 dat
alleen online verkrijgbaar is en waar koks dol op zijn. Het neemt weinig ruimte
in en in de diepe mengkom zit een vlijmscherp mesje. Het maakt perfect soepen en
sauzen en stoomt ook nog. Maar je kunt er niet in bakken. En dat is nu juist
waar fabrikanten naar streven. Want een apparaat dat daarin slaagt is een keuken
op zich.

Keukenmachinefabrikant Kenwood zette een verwarmingselement onder zijn beroemde
machine met roestvrijstalen mengkom en bracht die in 2010 op de markt. Je kunt
er een vrijwel onuitputtelijke hoeveelheid accessoires bij kopen en dat, plus de
degelijkheid, maakt het een populair merk. Ik ben niet zo van de accessoires en
zoek altijd naar de eenvoudigste machine, dus met de verwarmende Kenwood heb ik
persoonlijk geen ervaring.

Onlangs bracht KitchenAid zijn keuken­machine met verwarmingselement op de
markt. Dit Amerikaanse merk grossiert in overdreven grote apparaten, maar de
Cook Processor past gewoon op de plek van mijn keukenmachine en blender. Hij
heeft een roestvrijstalen pan in plaats van een plastic kom en die heeft als
eerste zelfkokende keukenmachine een platte, zware bodem met een flinke
doorsnede. Kijk, nu wordt het interessant. De belangrijkste vraag is: bakt-ie
goed? Dat vind ik een lastige. Ik bak namelijk in mijn grote plaatstalen
koekenpan op hoog vuur in no time mooie bruine korstjes aan blokjes stoofvlees.
Dat lukt niet in de Cook Processor. Maar mijn vriendinnen bakken niet als ik.
Die gebruiken standaard een te kleine pan op een te laag vuur, waardoor vlees
nooit lekker bruin wordt. `Zoals jij bakt wordt het hele fornuis vies.' In hun
geval is het verschil met de machine minder groot.

De pan van de Cook Processor is zo hoog dat het gespatter niet over de rand
gaat. En als je er kleine hoeveelheden in bakt gaat het goed. Een fijngehakte
ui, 250 g vlees, Spaanse pepertjes, knoflook   echt prima. Maar volgens het
bijgeleverde kookboek kun je er ook in roerbakken. Toe nou, KitchenAid, we zijn
aan deze kant van de oceaan niet zo dom als jullie denken. Je roerbakt in een
wok en niet in een kookpan.

Tijdens het bakken en stoven draait een soort lepel de ingrediënten rond. Hakken
(pesto), kneden van deeg (rozijnenbrood), alles gaat in dezelfde pan. Voor het
brood verwarmt de machine eerst de melk met de gist en later verwarmt hij het
deeg zodat het goed rijst. De bearnaisesaus verloopt ook volgens het boekje,
alleen doe ik stiekem een half recept en dan komen er toch klontjes in. Het
blijft een apparaat voor grote hoeveelheden.

De Cook Processor is een aanrader voor wie zelf niet begint aan moeilijke
sauzen, voor wie liever leest dan bakt of roert, en voor wie tegelijkertijd­
kookt en de kinderen in bed stopt, want het apparaat doet veel dingen goed. Maar
het is niet toevallig dat de meeste van de recepten uit Herman over bonen niet
in de machine gemaakt kunnen worden. De tijd dat gemak en ideale bereiding
samengaan, ligt nog in de toekomst. Dan zullen onze keukens ook een stuk leger
worden.

Panacee

Zelfkokende keukenmachines gaan we steeds vaker zien en uiteindelijk zullen ze
veel potten en pannen overbodig maken. Voor studenten die nog geen
keukengereedschappen hebben zou het een ideaal ding zijn, als hij niet zoveel
kostte.

Kookwinkel Oostendorp in Tiel is de bedenker van de term zelfkokende
keukenmachine.

Producten: KitchenAid Cook Processor  €1000, Thermomix €1200, Kenwood major
cooking chef €1400

Herman den Blijker, Herman over bonen, Fontaine Uitgeverij, €17

Van de bearnaisesaus maak ik stiekem een half recept en dan komen er toch
klontjes in Ik doe er een uitje in en hij hakt. Vlees erbij: hij bakt. Vocht
erop: hij roert en stooft

LANGUAGE: DUTCH; NEDERLANDS"
164107710,2015-07-04T00:00:00,` Smartengeld mag geen restpost zijn',989907752,Het Financieele Dagblad B.V.,,,,Personal Finance; Blz. 2,,2032,,"et was een fietsongeluk zoals dat wel vaker voorkomt. Veertiger Pia van der
Velden* was op weg naar school om haar jongste af te halen toen de bestuurder
van een geparkeerde auto zonder in de spiegels te kijken haar portier opende.
`Ik kon niet meer afremmen en smakte er vol tegenaan,' vertelt de
freelancejournalist. `Door de klap werd ik van het fietspad op de weg geworpen.'
Hevig bloedend lag ze op het wegdek voordat zij met een vermoedelijke
hersenschudding naar het ziekenhuis werd afgevoerd.

`Het was een traumatische ervaring', blikt zij bijna een jaar later terug. `Ik
kon niets zien omdat mijn bril was verbrijzeld en dacht alleen maar dat mijn
zoontje mij daar niet zo mocht zien liggen. Eerst dachten ze zelfs dat mijn keel
was doorgesneden, maar al het bloed kwam doordat de bovenrand van het portier
een diepe snee in mijn kaak had getrokken.' Het litteken is nog te zien en door
het littekenweefsel binnen in de mond is kauwen aan die kant lastig. `Ik ben
toen naar de specialist geweest en die zei dat hij er wel iets aan zou kunnen
doen, maar het klonk allemaal heel heftig en ik weet nog niet of ik het
aandurf,' zegt zij. `Het blijkt allesbehalve een eenvoudige ingreep.'

Al met al schat Van der Velden ruim veertig uur kwijt te zijn aan dokters-,
ziekenhuis- en tandartsbezoek, een halfjaar aan wekelijkse sessies met een
fysiotherapeut niet meegerekend. Daarnaast heeft zij een tijd niet kunnen werken
en voelt ze zich onzekerder vanwege haar litteken. `Ik neem veel interviews af
met hooggeplaatste bestuurders en daarom is een representatief uiterlijk voor
mij belangrijk', zegt zij.

De veroorzaker van haar ongeluk erkende schuld, maar Van der Velden heeft haar
nooit gesproken. `Ik had minstens een excuusbrief verwacht; dat zit me nog
steeds hoog.' De zaak wordt afgewikkeld via Van der Veldens
rechtsbijstandsverzekering. De schade aan fiets, kleding, bril en de tot nu toe
gemaakte medische kosten zijn vergoed, alsmede het gederfde inkomen van twee
opdrachten die zij in de eerste weken na het ongeluk gedwongen moest afslaan.
Intussen staat de schadeteller op een kleine €10.000, maar over het voorgestelde
bedrag aan smartengeld   een vergoeding voor psychisch leed, gederfde
levensvreugde en andere immateriële schade   is de freelancer verre van
tevreden.

`Mijn belangenbehartiger van de rechtsbijstandsverzekering heeft het over een
fractie van de materiële schade', aldus Van der Velden. `Op meer dan een paar
duizend hoef ik niet te rekenen, stelt zij, gelet op de informatie uit het
Smartengeldboek dat de ANWB jaarlijks publiceert. Ik weet dat ik geen
Amerikaanse bedragen hoef te verwachten, maar dit vind ik ronduit een belediging
na alles wat ik heb meegemaakt. Ik zin nu op het inschakelen van een advocaat om
naar de rechter te stappen.'

Van der Velden is niet de enige die verontwaardigd is over het smartengeld dat
haar in het vooruitzicht wordt gesteld. Al langere tijd bestaat er onvrede over
de manier waarop immateriële schade in Nederland wordt vastgesteld, constateert
Louis Visscher, bijzonder hoogleraar rechtseconomische analyse van onrechtmatige
daad en schadevergoeding aan de Erasmus School of Law in Rotterdam. `Afgaand op
de literatuur zijn niet alleen de bedragen die in het buitenland worden
uitgekeerd bij vergelijkbare gevallen hoger, er is ook een stagnatie in de
ontwikkeling van de Nederlandse bedragen', zegt hij. `Met andere woorden:
Nederland loopt steeds verder achter.'

Dat beaamt Marco Zwagerman van Beer Advocaten, een Amsterdams kantoor dat
gespecialiseerd is in letselschade. `Het systeem zoals dat nu wordt gehanteerd,
is achterhaald', zegt hij. `Men wordt geacht zich te houden aan de bandbreedtes
die in het verleden zijn vastgesteld. Er zit geen ­progressie in de
rechtsontwikkeling.'

Summier

Volgens het Burgerlijk Wetboek heeft een benadeelde recht op een `naar
billijkheid vast te stellen' vergoeding voor immateriële schade   wat in de
praktijk betekent dat de rechter in eerste instantie kijkt naar wat er in het
verleden in vergelijkbare gevallen is toegekend. Soms wordt er nog een opslag
gehanteerd voor inflatie, maar vaak ook niet. Centraal in dit proces is het
Smartengeldboek, een jaarlijks door de ANWB samengestelde gids met rechterlijke
uitspraken gerangschikt naar de aard van het letsel.

Een nadeel van dit systeem is dat er alleen wordt teruggeblikt, zegt Zwagerman,
oud-voorzitter van de 140 leden tellende vereniging van Advocaten voor
Slachtoffers van Personenschade (ASP) en auteur van het hoofdstuk `Smartengeld'
van het handboek Personenschade. `En bovendien is de informatie niet compleet.
De uiteenzetting van de casus is heel summier en wanneer er uitspraken bij
komen, worden oude uitspraken geschrapt.'

Dat alles heeft ertoe geleid dat de bedragen die in Nederland aan smartengeld
worden uitgekeerd vaak veel lager uitvallen dan in de ons omringende landen.
Zwagerman: `Standaardbedragen zijn er niet, maar over het algemeen kun je
stellen dat in Duitsland   waar ze net als in Nederland ook aan
gevalsvergelijking doen   pakweg het dubbele wordt toegekend en in het Verenigd
Koninkrijk het drievoudige.' Een rechter mag kijken naar wat er in het
buitenland wordt gevonnist, maar dat is niet doorslaggevend, zo oordeelde de
Hoge Raad.

Dat er in het buitenland hogere bedragen gelden, zegt op zich niet zo veel,
vindt Visscher. `Stel dat je als gevolg van een ongeluk in een rolstoel belandt.
In Nederland kun je je als rolstoelgebruiker nog redelijk redden omdat de meeste
openbare voorzieningen daarop zijn afgestemd. In grote delen van Italië en
Spanje zou je meteen aan huis gekluisterd zijn. Zo'n toekenning is dus mede
gebaseerd op de impact op je leven en daarbij ook nog op het prijsniveau in een
land en de sociale voorzieningen.'

En wie afgaat op de miljoenenvergoedingen die met enige regelmaat in de VS
lijken te worden toegekend zit al helemaal op het verkeerde spoor. `Ten eerste
zijn dat bedragen die zowel materiële als immateriële schade dekken. Daarnaast
zitten er ook vaak zogenoemde  punitive damages  oftewel een privaatrechtelijke
boete in verwerkt, plus de advocatenkosten', zegt Visscher. `Vergeet ook niet
dat dergelijke toewijzingen vaak op grond van juryrechtspraak tot stand komen en
vervolgens in beroep naar beneden worden bijgesteld.'

Maar hoe stel je dan de hoogte van immateriële schade vast? Hoe hang je een
prijskaartje aan het psychisch leed en de gederfde levensvreugde van een
(verkeers)slachtoffer? Visscher ziet een mogelijkheid om de vaststelling van
smartengeld te verbeteren door toepassing van een methode die in de medische
wereld wordt gehanteerd om vast te stellen of de baten van een medische ­ingreep
de kosten ervan rechtvaardigen.

Daarbij staat de `quality adjusted life year' (Qaly) centraal, een maatstaf die
het effect van een bepaalde gezondheidstoestand op de kwaliteit van leven van de
betrokkene uitdrukt. Dit getal tussen de 0 en 1 (waarbij 0 staat voor dood en 1
voor in perfecte gezondheid) wordt vastgesteld aan de hand van uitgebreid
onderzoek onder patiënten, artsen en publiek. Zo blijkt uit de medische
literatuur dat het verschil tussen diabetespatiënten die wel of niet een
amputatie moesten ondergaan 0,30 tot 0,35 Qaly bedroeg. Vermenigvuldigd met het
aantal levensjaren waarin die gezondheidstoestand voortduurt, kan een totaal
Qaly-verlies worden berekend. Vervolgens wordt hieraan een geldbedrag gekoppeld,
mede gebaseerd op het beschikbare budget voor de gezondheidszorg. `Uit de
literatuur blijkt dat Nederland een ondergrens van zo'n €20.000 per Qaly
hanteert en een bovengrens van €80.000', stelt Visscher. Gebaseerd op deze
berekeningen kan een inschatting van de gezondheidswinst in vergelijking tot de
kosten ­gemaakt worden.

Van zorg naar recht

Visscher stelt voor om eenzelfde methodiek toe te passen voor het berekenen van
immateriële schade. `Zo kun je objectiever en met grotere precisie het
smartengeld vaststellen.' Een verkeersslachtoffer van wie het been al of niet
deels moet worden afgezet zou aan de hand van bovenstaand medisch voorbeeld dus
voor elk jaar dat hij of zij als geamputeerde door het leven moet minimaal een
vergoeding tegemoet kunnen zien van circa €6000 (0,3 maal €20.000). Met dat als
vertrekpunt zou er gekeken moeten worden naar eventueel bijkomende
omstandigheden. Voor iemand die een enthousiaste amateurvoetballer is, zal het
verlies van een been zwaarder wegen dan bij iemand die altijd al een hekel heeft
gehad aan sport.

In zijn inleidende bijdrage voor het nieuwste ANWB Smartengeldboek vergelijkt
Visscher diverse recente smartengeldtoekenningen met de bedragen die aan de hand
van Qalys zouden kunnen worden geschat. De uitkomsten verschillen van geval tot
geval, maar door de bank genomen bedraagt het daadwerkelijk toegekende
smartengeld de helft of minder van de Qaly-berekening, ook al is die gebaseerd
op de conservatieve grondslag van €20.000.

Voor wie nog twijfelde, lijkt dat overtuigend bewijs dat er structureel te
weinig smartengeld wordt toegekend door Nederlandse rechters. Maar tot dusver is
er nog weinig animo voor Visschers methodiek. `Een advocaat die het toepaste in
zijn eis, zag die verworpen door het hof. Dat is niet hoe wij het in Nederland
doen, kreeg hij te horen', zegt Visscher. `De onvrede is breed, maar het
momentum is er nog niet.'

Dat betekent echter niet dat er helemaal niets gebeurt op het letselschadefront,
zegt Zwagerman. `Rechters hebben de signalen opgevangen. Zo zei een gerechtshof
niet blind te zijn voor de discussie en om die reden het smartengeld met 10% te
verhogen.' En ook verzekeraars beamen dat het anders moet. Vooral voor de
ernstige letsels.

Revolutie

Het invoeren van een Qaly-systeem zou echter een revolutie betekenen in de
jurisprudentie, terwijl in de praktijk dit eerder via evolutie gaat, vindt
Zwagerman. `Als je iets wilt bereiken, moet je vanuit het bestaande beginnen.'
En daar is de sector druk mee bezig. `In een reeks expertmeetings van
verzekeraars, juristen en wetenschappers wordt gewerkt aan een systeem dat
gevalsvergelijking niet loslaat, maar dat tevens meer transparantie biedt,
waardoor eisen beter zijn uit te leggen en te motiveren.'

Het vertrekpunt hierbij is de systematiek die door medici in de VS wordt
gebruikt om functieverlies en de impact ervan vast te stellen. `In eerste
instantie werden deze beoordelingen gebruikt in het vaststellen van
arbeidsongeschiktheid, maar sindsdien worden zij ook breder toegepast', aldus
Zwagerman. Wetenschappers van de Erasmus Universiteit zijn nu bezig aan de hand
van de letselwaarderingen van de American Medical Association (AMA) de
toegekende smartengelden in Nederland te beoordelen om te komen tot een
basisbedrag voor bepaalde soorten letsel of combinaties van letsel. Zwagerman:
`Dan kom je tot rechtvaardiger uitspraken, want daardoor wordt alles op dezelfde
leest geschoeid. Gelijke gevallen worden gelijk behandeld.'

Dergelijke basisbedragen zouden ieder jaar moeten worden geïndexeerd en
vervolgens gebruikt als uitgangspunt om de impact op het leven   wonen, werken,
relaties   van het individuele slachtoffer vast te stellen. `Zo doe je recht aan
het slachtoffer. Nu wordt smartengeld nog veelal als een restpost opgevoerd,
terwijl het voor de slachtoffers juist om genoegdoening draait.'

Maar zover is het nog allemaal niet. Wat betekent een en ander voor Van der
Velden? Loont het de moeite om naar de rechter te stappen of kan zij maar beter
berusten in het bedrag dat haar belangenbehartiger conform het Smartengeldboek
wil gaan eisen? Gegeven het feit dat de tegenpartij in haar zaak volledige
aansprakelijkheid heeft aanvaard, hoeft het haar niets te kosten, denkt
Zwagerman. Sinds 2013 bestaat namelijk de mogelijkheid om een deelgeschil voor
te leggen. `Die ene vraag waar geen overeenstemming over kan worden bereikt kan
dan worden voorgelegd aan de rechter', zegt hij. `In de regel wordt er binnen
vier à zes maanden uitspraak gedaan. Rolt daar een hoger bedrag uit, dan is dat
mooi meegenomen. Krijgt Van der Velden echter geen gelijk, dan zijn de kosten
van de procedure toch voor de tegenpartij. Maar, zegt Zwagerman, `als er in
Nederland twee ­processen per jaar gevoerd worden over smartengeld dan is dat al
veel.'

LANGUAGE: DUTCH; NEDERLANDS"
164107711,2015-07-04T00:00:00,"Een Uber voor alles: geef me wat ik wil, en wel nu; De smartphone is in San Francisco de afstandsbediening van je leven. Alles kan onmiddellijk worden geleverd: van avondmaal en bos bloemen tot kinderoppas of schoonmaakster",989907752,Het Financieele Dagblad B.V.,,,,In het nieuws; Blz. 8,,1803,,"De smartphone is in San Francisco de afstandsbediening van je
leven. Alles kan onmiddellijk worden geleverd: van avondmaal en bos bloemen tot
kinderoppas of schoonmaakster

Roel Verrycken

San Francisco

Audra heeft mijn auto. Ik ken Audra niet, maar ze kwam net de hoek om lopen en
ik heb haar de sleutels gegeven van mijn wagen. We hebben even gepraat, daarna
is ze ingestapt en weggereden. Nu sta ik op de stoep in het centrum van San
Francisco. Zonder auto.

Dat zit zo: Audra werkt voor Luxe, een dienst die belooft met een simpele tik op
je smartphone meteen een medewerker naar je toe te sturen om je auto te
parkeren. Even voordien heb ik mijn auto langs de kant van de straat gezet en
via de app van Luxe om parkeerhulp gevraagd. Ik ben te laat voor een afspraak,
en vind niet onmiddellijk een parkeerplaats in de buurt van Union Square. Met de
app zie ik dat Audra, die op mijn verzoek is ingegaan, zeven minuten van me
verwijderd is. Ik kan op een kaartje volgen hoe ze dichterbij komt. Tot ze, in
het herkenbare lichtblauwe jasje, bij mijn auto arriveert. `Hi! Sorry I'm late.'
(Het duurde negen in plaats van zeven minuten, maar dat was me al per sms
gemeld.) Audra gaat nu mijn auto parkeren. Als ik wil, tankt ze hem ook vol én
rijdt ze ermee langs de carwash.

Luxe is, zoals de naam doet vermoeden, pure luxe. Eén druk op de knop en je
persoonlijke parkeerassistent komt je verlossen van je probleem. Het kan zelfs
nog luxueuzer: voor je vertrekt, kun je een locatie ingeven waar een parkeerhulp
je moet opwachten. De dienst werkt voorlopig alleen in het centrum van vier
Amerikaanse steden, in duidelijk afgebakende zones. Via de app krijgen Luxe-
medewerkers oproepen binnen. De meesten gebruiken een skateboard of step om zich
snel te verplaatsen. (Audra doet het te voet. `Perfect, ik sport én ik werk. Op
drukke dagen leg ik tien mijl af.') Luxe bedingt bij uitbaters van
parkeergarages lagere tarieven, en zorgt voor verzekering tot een miljoen dollar
per auto.

Uber, maar dan om te parkeren. Zo laat Luxe zich het best omschrijven. Net zoals
de beroemde en in veel plaatsen beruchte taxidienst is Luxe een dienst die vraag
en aanbod met elkaar verbindt via een smartphone-app, op basis van je locatie.
En dat onmiddellijk. Het Uber-model is tegenwoordig een van de grootste clichés
van Silicon Valley. Talloze start-ups bieden via een eenvoudige app een
offlinedienst op aanvraag aan. Stuk voor stuk stellen ze zich voor als `Uber,
maar dan voor X'. Het toppunt is de start-up Mowares, die zichzelf   heel `meta'
in de markt zet als `Uber voor Uber voor X'. Het bedrijfje maakt software
waarmee anderen hun eigen Uber-kloon kunnen maken.

De mogelijkheden lijken eindeloos. Met Lugg laat je een verhuisploeg komen.
Shortcut stuurt een gediplomeerde kapper naar je huis of kantoor. Via Instacart
worden je boodschappen binnen twee uur thuisbezorgd. Met Urbansitter regel je
een kinderoppas, met Rover of Swifto een oppas voor huisdieren. BloomThat brengt
bloemen naar je voordeur. Plowz stuurt een sneeuwruimer; met zusterapp Mowz laat
je iemand komen die je gras komt maaien. Thirstie, Drizly of Saucey zijn om
drank te laten leveren. Met Zeel bestel je een professionele massage. En met
Heal of Medicast komt er een dokter aan huis. Ook duiken steeds meer
nichediensten op. Er zijn Ubers voor Aziatisch eten (Bento), voor kaas en wijn
(Lasso), en voor medicinale wiet (Meadow, Eaze en Canary). Ook zijn er apps voor
de rijke 1%: via Blade boek je een helikoptervlucht en met BlackJet een stoel in
een privévliegtuig.

Allemaal hebben ze een groot gebruiksgemak gemeen. Ze streven ernaar de
consument een compleet feilloze ervaring te bezorgen. `Frictionless' is het
sleutelwoord. Daar horen betalingen zonder cash bij, ook afgekeken van Uber. Als
je eenmaal je creditcard­gegevens in de app hebt opgeslagen, hoef je nooit meer
contant geld tevoorschijn te halen, ook niet voor fooien.

Neem Shyp, dat pakjes verzendt naar overal ter wereld. Je neemt een foto van het
voorwerp dat je wilt versturen, en een koerier komt het halen. Inpakken is niet
nodig. Shyp zorgt dat het op de plaats van bestemming komt, tegen de normale
verzendkosten plus vijf dollar. Of was- en stomerijdienst Washio. Toen ik laatst
op korte termijn een pak nodig had, dat nog sporen vertoonde van de vorige
gelegenheid, haalde ik de app van Washio erbij. Twee uur later stond `ninja'
Brandon voor de deur om het op te pikken, en 24 uur later was het helemaal
schoon teruggebracht.

Zo werkt de hedendaagse `on demand'-economie. Heb je nu iets nodig? Een app
biedt uitkomst. `Het uitgangspunt is: geef me wat ik wil, en wel nu', zegt
Travis Kalanick, de oprichter en ceo van Uber, over het model dat van zijn
bedrijf het grootste succes van de voorbije jaren in Silicon Valley heeft
gemaakt. Onlangs deed op Twitter een foto de ronde van een sms-conversatie van
iemand in San Francisco. Die had zijn partner gestuurd: `Ik zit in een Uber naar
jouw huis, heb een fles wijn  geïnstacart  naar jouw adres.' Het antwoord: `Top,
het avondeten is besteld bij Spoonrocket en Netflix staat klaar.' Het commentaar
erbij: `Zo 2015.'

Investeerders steken miljoenen in on-demanddiensten. SherpaVentures, een bekende
durfkapitalist in Silicon Valley die belangen heeft genomen in diverse van deze
start-ups, voorspelt een `nieuwe generatie Fortune 500-bedrijven die snel een
massamarkt kunnen bereiken en efficiënt omspringen met werknemers die goederen
en diensten leveren'. In een rapport over de on-­demand-economie zegt Sherpa dat
de dorpseconomie van weleer (met één kapper, één loodgieter, één restaurant)
wordt verenigd met het digitale en mobiele tijdperk. Omdat de wereld steeds meer
verstedelijkt raakt en mensen dichter bij elkaar gaan wonen, hebben dergelijke
netwerken een steeds grotere kans van slagen.

Een bijzondere categorie is de levering van maaltijden. Aldoor duiken nieuwe
apps op die dit op hun eigen manier aanpakken. Er zijn apps als Grubhub of
Seamless, waarmee je kunt bestellen bij restaurants in de buurt die hun eigen
bezorgers hebben. Dit vervangt de oude manier van bestellen per telefoon. Er is
ook Postmates, met koeriers die maaltijden of boodschappen voor je oppikken bij
een restaurant of winkel naar keuze.

Spoonrocket belooft kwaliteitsmaaltijden te bezorgen met het tempo van fastfood.
Elke dag heeft Spoonrocket een beperkt menu. De schotels worden geleverd binnen
een kwartier. Om dat mogelijk te maken stuurt Spoonrocket chauffeurs op pad met
een voorraad van verschillende maaltijden. Net als Uber-chauffeurs kunnen ze
razendsnel op aanvragen van klanten ingaan. Als de bezorger arriveert, is het de
bedoeling dat je naar buiten komt om je avondmaal in ontvangst te nemen, zodat
hij meteen door kan naar zijn volgende bestemming. Het nadeel van dit systeem is
dat je eten nog het meest doet denken aan een vliegtuigmaaltijd. Dat is anders
bij Munchery, dat door chefs bereide maaltijden komt brengen. Kwaliteit gaat
voor snelheid: bestellen moet voor 14.00 uur.

Na het uitproberen van veel van deze apps bekruipt me wel een naar gevoel. Veel
van de diensten zijn gemaakt voor een zekere elite: mensen die het te druk
hebben om dagelijkse taken uit te voeren of daar te lui voor zijn, en een
meerprijs kunnen en willen betalen om zich te laten bedienen. Zoals journalist
George Packer van The New Yorker schreef over Silicon Valley: `Het lijkt erop
dat de populairste start-ups vooral de problemen oplossen van twintigers met
weinig tijd, want dat zijn de mensen die ze maken.'

Een groter nadeel: veel van de mensen die werkzaam zijn in de
on-demand-­economie zijn freelancers met weinig zekerheden. De `ninja's' van
Washio, de `heroes' van Shyp, de `private drivers' van Uber: het zijn geen
personeelsleden, maar onderaannemers. Ze krijgen betaald per prestatie, maar
geen andere voordelen, zoals zorgverzekering of doorbetaalde vakantie. Dat
bespaart de start-ups   die miljoenen of, in het geval van Uber, miljarden aan
investeringen ophalen   veel kosten. De bedrijven zien zichzelf louter als
platform, een soort digitale tussenpersoon, die de vraag van de consument en het
aanbod van de arbeider met elkaar verbindt.

Een andere start-up die op deze manier werkt, is Handy. Met de app van Handy kun
je een klusjesman of poetshulp bestellen die op het gewenste tijdstip voor je in
huis komt werken. Aangezien mijn appartement er dringend aan toe was, bestelde
ik onlangs een schoonmaakster, met een paar tikken op mijn smartphone. De
volgende dag, stipt op tijd, stond Aaliyah voor de deur, met stofzuiger en tas
vol schoonmaakspullen. Ze ging meteen aan de slag, en had niet veel te zeggen
over de manier waarop ze aan werk komt. `We moeten alles zelf regelen, zoals
belastingen en verzekering. Maar ik kan mijn eigen uren kiezen. Ik vind het goed
zo.'

Niet iedereen die voor Handy werkt, is het daarmee eens. Twee voormalige
poetsvrouwen die werden `ontslagen' spanden een rechtszaak aan tegen de
start-up. Ook Uber krijgt regelmatig te maken met protesten van zijn chauffeurs.
Het debat over de status van arbeidskrachten in de on-demand­economie woedt
volop. Vorige maand publiceerde de universiteit van Stanford een onderzoek
waaruit bleek dat bijna de helft van de werkers vindt dat ze te weinig betaald
worden. En in Californië oordeelde een overheidscommissie onlangs dat de
chauffeurs van Uber moeten worden beschouwd als werknemers, en niet als
freelancers. Het kan een precedent worden dat het model van het bedrijf op de
helling zet.

Voorstanders, in de eerste plaats de start-ups zelf, claimen dat dit model elk
individu in staat stelt om een mini­ondernemer te zijn. Ze zien er de toekomst
van de arbeidsmarkt in, met een maximum aan flexibiliteit. Mensen die moeilijk
werk vinden, kunnen via dergelijke apps toch aan de slag. Freelancen kan ook een
goede aanvulling zijn op een vaste baan. James, een chauffeur van
Uber-concurrent Lyft bij wie ik onlangs in de auto zat, is verzekeringsmakelaar,
maar kan boven op zijn salaris een extraatje gebruiken. Dat verdient hij door
tien tot twintig uur per week rond te rijden in San Francisco. Omdat Lyft zijn
chauffeurs elke maandag betaalt, krijgt hij onmiddellijk loon naar werken.

Audra van parkeerdienst Luxe is eveneens tevreden. Ook zij ziet het als
aanvulling op haar eigenlijke werk. `Het is fun. Bijna als een spel, omdat je
moet proberen overal op tijd te zijn.'

Audra zie ik overigens niet meer terug. Als ik aan het einde van de dag mijn
auto terugvraag via de app van Luxe, ben ik op een andere plek in de stad en is
het haar collega Eric die mijn auto na tien minuten wachten komt voorrijden. Een
hele dag parkeren heeft me 21 dollar gekost. Dat is minder dan wat ik had moeten
betalen als ik zelf mijn auto ergens had weggezet. Maar vooral was de ervaring
zoals ze moet zijn: compleet zorgeloos.

LANGUAGE: DUTCH; NEDERLANDS"
164107712,2015-07-04T00:00:00,Blok creëert tweedeling op gereguleerde huurmarkt,989907752,Het Financieele Dagblad B.V.,,,,In het nieuws; Blz. 4,,634,,"Prisco Battes

Amsterdam

Vastgoedbeleggers mogen de huren van sociale woningen vanaf 2016 meer verhogen
dan woningcorporaties. Dat blijkt uit een brief van minister voor Wonen, Stef
Blok aan de Tweede Kamer. Volgens Blok is het onderscheid nodig om marktpartijen
meer in huurwoningen te laten investeren.

Blok wijkt met het nieuwe beleid af van het gelijkheidsbeginsel dat tot nu toe
op de huurmarkt geldt. Woningcorporaties verhuren naar schatting ruim twee
miljoen sociale woningen. Institutionele en private beleggers bezitten samen
ruim 400.000 sociale woningen die in het gereguleerde segment vallen. De grens
ligt bij een huur van €710 per maand. In de vrije sector zijn huurder en
verhuurder vrij om afspraken te maken over huurverhogingen.

Voorzitter Ronald Paping van de Woonbond reageert ontstemd: `Huurders bij
particulieren kunnen nu een veel hogere huurverhoging krijgen terwijl ze vaak al
meer betalen dan bij een corporatie.'

Het nieuwe beleid ligt extra gevoelig voor huurders bij woningcorporaties van
wie de woning net is verkocht aan een institutionele belegger. Zo gingen
afgelopen jaar zo'n 10.000 woningen over van Vestia en het Wooninvesteringsfonds
naar Britse en Duitse vastgoedbeleggers.

Volgens Blok is het onderscheid tussen woningcorporaties en marktpartijen nodig
omdat woningcorporaties en de Woonbond onlangs een sociaal huurakkoord sloten.
Daarin spraken zij af de huren de komende jaren met gemiddeld maximaal 1% te
laten stijgen. Blok neemt dit huurakkoord nu in grote lijnen over, maar vindt de
uitkomst nadelig voor de verdiencapaciteit van particuliere verhuurders. `Juist
vanuit de inzet van dit kabinet om marktpartijen een steviger rol te laten
spelen op de huurmarkt en een middensegment tot ontwikkeling te laten komen,
vind ik dit onwenselijk.'

In Bloks wetsvoorstel mogen marktpartijen en private verhuurders de huren met
maximaal 2,5% per jaar bovenop de inflatie verhogen. Henk Jagersma,
bestuursvoorzitter van vastgoedbelegger Syntrus Achmea zegt in een reactie het
niet meer dan logisch te vinden dat vastgoedbeleggers de huren meer mogen
verhuren dan woningcorporaties. `Wij hebben als maatschappelijke taak voor
voldoende rendement te zorgen voor pensioenfondsen en verzekeraars.'

Volgens Blok zou het huurakkoord van corporaties en Woonbond extra nadelig
uitpakken voor vastgoedbeleggers. In het akkoord is namelijk vastgelegd dat de
huren van woningen die hoger zijn dan 80% van het wettelijk maximum alleen mogen
worden verhoogd met de inflatie. Dit geldt voor vrijwel alle woningen die
vastgoedbeleggers in bezit hebben. Corporaties verhuren hun woningen gemiddeld
voor slechts 70% van het wettelijk maximum.

Ook een deel van de huurders van corporaties zal overigens een huurverhoging
krijgen van maximaal 2,5%. Dit betreft de groep van wie de huur lager is dan 80%
van het maximaal redelijke. Het gaat vooral om mensen die al heel lang in een
huurwoning zitten. De Woonbond toonde zich eerder enthousiast over het akkoord
omdat er een dempend effect uitgaat van de verplichting om de gemiddelde
stijging niet boven 1% te laten uitkomen.

Door het huurakkoord over te nemen realiseert Blok de komende jaren een
besparing op de huurtoeslag. Blok heeft een tekort op zijn begroting van bijna
€250 mln doordat meer aanvragen zijn gedaan dan verwacht. Door het akkoord over
te nemen realiseert hij een besparing van €31 mln. Voor Prinsjesdag moet Blok
duidelijk maken waar de rest van de besparing gerealiseerd moet worden.

Blok houdt de mogelijkheid open nieuwe maatregelen te nemen tegen scheefwonen.
Hij denkt aan een vijfjaarlijkse inkomenstoets zodat de huren voor huishoudens
met een inkomen hoger dan €38.000 met 4% omhoog kunnen. De uitkomst is
afhankelijk van de oplossing die Woonbond en Aedes zelf willen aandragen om
scheefwonen tegen te gaan.

LANGUAGE: DUTCH; NEDERLANDS"
164107713,2015-07-03T00:00:00,Bonden blijven hoge vergoedingen eisen bij ontslag,989907752,Het Financieele Dagblad B.V.,,,,In het nieuws; Blz. 3,,454,,"Ria Cats

Den Haag

De vakbonden FNV, CNV en De Unie willen in de sociale plannen die zij afsluiten
met bedrijven nog steeds de hogere ontslagvergoedingen op basis van de
kantonrechtersformule blijven bedingen. Zij leggen zich zodoende niet neer bij
de nieuwe Wet werk en ­zekerheid (Wwz), waarin de exit­premies per 1 juli stevig
aan banden zijn gelegd.

`Wij zien die transitievergoedingen in de Wwz als minimumbasis en gaan,
afhankelijk van de situatie in een sector, aanzienlijk hogere vergoedingen voor
van-werk-naar-werktrajecten en inkomensverlies in de sociale plannen regelen',
zegt cao-coördinator Mariëtte Patijn van de FNV. `Zeker als een bedrijf alleen
maar ontslaat om een hogere winst te realiseren, zoals vorig jaar
sigarettenfabriek Philip Morris.'

Vicevoorzitter Piet Fortuin van CNV Vakmensen stelt dat zijn vakbond nog altijd
de `oude kantonrechtersformule' gebruikt als inzet. Deze formule hanteerden de
kantonrechters tot 2009. Een ontslagen werknemer kreeg hierbij één maandsalaris
per dienstjaar mee. De dienstjaren tussen 40 en 50 jaar telden 1,5 keer mee voor
de hoogte van de exitpremie en ze telden dubbel als een werknemer vijftig jaar
of ouder was.

`Maar mocht het onze onderhandelaars niet lukken de oude kantonrechtersformule
af te spreken, dan moeten ze uitgaan van de nieuwe', aldus Fortuin. Deze formule
is al flink soberder dan de oude omdat de dienstjaren tot 35 elk goed zijn voor
een half maandsalaris en ze pas boven 55 jaar dubbel gaan meetellen.

Per 1 juli 2015 is echter de Wwz ingegaan, die bepaalt alle werknemers per
dienstjaar nog maar een derde maandsalaris meekrijgen. Pas de jaren na het
tiende dienstjaar zijn goed voor een half maandsalaris. De transitievergoeding
in de Wwz bedraagt bovendien maximaal €75.000 of een jaarsalaris als dat hoger
is. Een bedrijf mag de scholingskosten voor zijn ontslagen medewerker hiermee
verrekenen.

De werkgeversorganisaties VNO-NCW en MKB-Nederland juichen dit toe, omdat de
volgens hen `dure kantonrechtersformule' hiermee verdwijnt. Arbeidsrechtadvocaat
Maarten van Gelderen zegt dan ook een aantal grote bedrijven te kennen die
bewust wachten met reorganiseren tot na 1 juli. `Sociale plannen kunnen dan
dankzij de nieuwe transitievergoeding 30% tot 40% goedkoper worden.'

Maar coördinator arbeidsvoorwaarden Swen Laarveld van De Unie zegt dat bij onder
meer Heineken, ING en technologiebedrijf ­Hewlett-Packard nog sociale plannen
zijn afgesloten volgens de nieuwe kantonrechtersformule.

Ook voor De Unie blijft die formule gelden als de onderhandelingsinzet. In een
aantal cao's in de Rotterdamse haven hebben de bonden bovendien weten vast te
leggen dat scholingskosten niet worden verrekend met de transitievergoeding,
aldus Fortuin.

LANGUAGE: DUTCH; NEDERLANDS"
164107714,2015-07-02T00:00:00,Kantonrechter overspoeld met ontslagaanvragen,989907752,Het Financieele Dagblad B.V.,,,,Voorpagina; Blz. 1,,327,,"Ria Cats

Den Haag

Kantonrechters zijn de afgelopen dagen overspoeld met `ontbindingsverzoeken' van
werkgevers en werknemers die van een arbeidscontract af willen. Rechters wijten
de forse toename aan de Wet werk en zekerheid (WWZ), die woensdag grotendeels is
ingegaan en het ontslagrecht grondig op de schop neemt.

Volgens de Amsterdamse kantonrechter Monetta Ulrici kwamen er dinsdag 30 juni,
één dag voordat de nieuwe wetgeving van kracht werd, zeventig
ontbindingsverzoeken binnen. Dat aantal krijgt het Amsterdamse kantongerecht,
het grootste in Nederland, normaal gesproken in een hele maand.

`Het is echt opvallend. Als u mij vrijdag had gebeld over de WWZ, had ik u
gezegd dat we er weinig van merken. Maar maandag en zeker dinsdag brak hier
plotseling een enorme storm los', zegt Ulrici.

De Rotterdamse kantonrechter Wim Wetzels bevestigt het beeld dat dinsdag, `op de
allerlaatste dag, opmerkelijk veel' ontslagaanvragen zijn ontvangen. Bij een
groot aantal hiervan werd het gerecht verzocht om een brief terug te sturen met
de bevestiging dat de stukken op 30 juni zijn binnengekomen.

Werkgevers die via een snelle procedure werknemers willen ontslaan, konden tot 1
juli terecht bij de kantonrechter. Zij moesten hun ontslagen personeel dan wel
een exitpremie meegeven. Deze viel hoger uit, als een bedrijf geen goed dossier
over het functioneren van de werknemer kon overhandigen.

De WWZ bepaalt juist dat rechters voortaan strenger moeten toezien op de
dossiervorming. Als die rammelt, mag niet tot ontslag worden overgegaan.
Kantonrechter Wetzels: `Bij menig ontbindingsverzoek van de laatste dagen wordt
als reden  disfunctioneren  door de werkgever gegeven. Die denkt kennelijk geen
goed dossier te hebben voor na 1 juli.'

Ook uitkeringsinstantie UWV constateert een forse toename van het aantal
ontslagaanvragen in de afgelopen week. Na 1 juli is ontslag via het UWV niet
meer gratis, maar krijgen werknemers ook hier een ontslagvergoeding mee.

LANGUAGE: DUTCH; NEDERLANDS"
164107715,2015-07-01T00:00:00,Vrees voor minder sociale woningen door huurakkoord,989907752,Het Financieele Dagblad B.V.,,,,Economie & Politiek; Blz. 7,,333,,"Prisco Battes

Amsterdam

Woningcorporaties dreigen minder woningen te kunnen bouwen nu een ruime
meerderheid van de bij Aedes aangesloten corporaties heeft ingestemd met een
landelijke beperking van de huurverhoging.

Dat stelt een groep van woningcorporaties uit met name de grote steden. `Het
huurakkoord tussen Aedes en Woonbond scheelt ons €7,5 mln tot €10 mln aan
inkomsten per jaar', zegt Vestia-bestuursvoorzitter Arjan Schakenbos.

`Het is belangrijk dat wij blijven meedoen aan bouwprogramma's in Rotterdam en
Den Haag. Het matigen van het huurbeleid heeft consequenties voor het
investeringsvolume. Het houdt een keer op.'

Ook Marien de Langen van de Amsterdamse corporatie Stadgenoot vreest gevolgen
voor nieuwbouw van sociale woningen. `Ik moet nu uitleggen aan de gemeente en
aan de huurders dat een deel van de prestatieafspraken geblokkeerd wordt.'

Amsterdamse corporaties spraken eerder af 1200 woningen per jaar te zullen
bijbouwen. De gevolgen van het huurakkoord waren toen nog niet bekend.

Aedes, de koepel van woningcorporaties, en de Woonbond kwamen onlangs overeen de
huren in de periode 2016 tot 2018 met gemiddeld 1% per jaar te verhogen boven
inflatie. Alleen huurders die nu minder betalen dan 80% van het wettelijk
maximum gaan maximaal 2,5% per jaar meer betalen.

Dinsdag stemde 63% van de corporaties in met het akkoord. De afgelopen jaren
gingen de huren met gemiddeld zo'n 3% boven inflatie omhoog.

Volgens Aedes-voorzitter Marc Calon is het huurakkoord een verbetering omdat
niet langer de middeninkomens het hardst geraakt worden.

Minister voor Wonen Stef Blok zei eerder tegen de Tweede Kamer dat hij de
gevolgen van het akkoord wil laten doorrekenen. Daarbij kijkt hij ook naar de
investeringsruimte. Aedes en de Woonbond hebben de goedkeuring van de minister
nodig omdat huurverhogingen wettelijk zijn vastgelegd.

€ 7,5 mln

Het huurakkoord scheelt Vestia minimaal €7,5 mln aan jaarlijkse inkomsten, aldus
bestuursvoorzitter Arjan Schakenbos van deze woningcorporatie

LANGUAGE: DUTCH; NEDERLANDS"
164107716,2015-06-30T00:00:00,Amerikaanse beurzen verliezen uit angst voor kettingreactie,989907752,Het Financieele Dagblad B.V.,,,,Beursplein; Blz. 23,,325,,"Van onze redacteur

Amsterdam

In navolging van de Aziatische en Europese beurzen stonden de belangrijkste
Amerikaanse indices gisteren in de min. Griekenland maakte bekend dat het een
betaling van €1,6 mrd dinsdag aan het IMF niet zal overmaken. Beleggers
wereldwijd zijn bang voor de kettingreactie die dit kan veroorzaken en het
mogelijke vertrek van de Grieken uit de Europese muntunie. Dit zorgde voor een
verkoopgolf. Positief nieuws over de Amerikaanse huizenmarkt kon daar helemaal
niets tegen inbrengen. Uit de cijfers bleek dat de voorlopige woningverkoop in
de VS voor de vijfde maand op rij was gestegen, het hoogste niveau in negen
jaar.

De Dow Jones-index koerste 1,9% lager tot 17.596 punten en maakte in een klap de
winst van dit jaar ongedaan. De S&P 500 leverde 2,1% in en eindigde op 2057
punten. De technologiezware Nasdaq verloor met 2,4% het meest en sloot op 4958
punten. Het is voor het eerst in ruim een maand dat alle drie de beurzen meer
dan een procent verliezen op dezelfde dag.

Alle dertig fondsen in de toonaangevende Dow Jones stonden in de min.
Chemieconcern DuPont voerde de ranglijst aan met een verlies van 3,0%.
Creditcardmaatschappij Visa en Cisco leverden 2,9% respectievelijk 2,6% in. Een
andere chemiereus, Dow Chemical, verloor in de S&P 500 zo'n 3,6%, het grootste
verlies sinds maart dit jaar.

Discovery Communications maakte bekend voor $1,3 mrd de Europese uitzendrechten
van vier Olympische Spelen te hebben gekocht. In de periode 2018-2024 wordt
dochter Eurosport dé zender om de sportwedstrijden te bekijken. Onduidelijk is
wat er allemaal achter de betaalmuur van `s werelds grootste aanbieder van
betaaltelevisie verdwijnt. Het aandeel verloor 1,9%.

Ameriana Bancorp boekte wel winst (+31,3%). De bank fuseert met First Merchants
(-1,8%).

De euro vond de weg weer omhoog, nadat de koers vier dagen op rij was gedaald en
daarin zelfs even onder de $1,10 dook. De koers noteerde 0,64% hoger op $1,1245.

LANGUAGE: DUTCH; NEDERLANDS"
164107717,2015-06-27T00:00:00,"Rohde-Hinze, een collectie met een verhaal",989907752,Het Financieele Dagblad B.V.,,,,Tijdgeest; Blz. 13,,845,,"Op 3 juli gaat in Berlijn een opzienbarende collectie onder de hamer, die een
halve eeuw lang in de stad lag opgeslagen.

Privécollecties van naam, daar azen veilinghuizen op. Er valt eer mee te
behalen. Ze geven een kunstveiling karakter, leveren publiciteit op en zijn
lucratief.

Helemaal onweerstaanbaar is de verzameling van een kunsthandelaar van niveau.
Het Berlijnse veilinghuis Villa Grisebach kreeg dan ook goud in handen met de
privécollectie annex nalatenschap van kunsthandelaar-antiquair Kurt Rohde
(1882-1950) en zijn zakenpartner Frieda Hinze (1902-1991).

Hinze had de zaak na Rohdes overlijden voortgezet, maar toen zij zag dat de
tijden van de traditionele kunsthandel voorbij waren, hield ze er in 1967 mee
op. Dat was het juiste moment. Het gespleten Berlijn zou zich nooit meer
herstellen als kunsthandelscentrum. Naam en faam van wat het veilinghuis `de
laatste kunsthandel uit Berlijns gouden jaren twintig' noemt, raakten in
vergetelheid.

Op het eerste gezicht is het verwonderlijk dat Grisebach de veilingopdracht
kreeg, want het bedrijf heeft vooral een stevige positie op het gebied van
klassiek moderne en eigentijdse kunst en fotografie. Maar een paar jaar geleden
werden de activiteiten uitgebreid met het betere soort antiek en oude meesters.

Saillant detail: de verzameling Rohde- Hinze lag een halve eeuw opgeslagen op
een steenworp afstand van het veilinghuis, zonder dat iemand daar weet van had.
De erfgenaam van de schat was de dochter van Kurt Rohde, Elisabeth, die samen
met Frieda Hinze het huis aan de Bundesallee in West-Berlijn bewoonde. Bezoekers
waren welkom, behalve in de kamers waar ze een kleine honderd schilderijen
bewaarde: Italiaanse en Duitse, maar vooral Vlaamse en Hollandse oude meesters.

In deze Berlijnse boedel zit onder meer het voorzichtig op drie tot vijf ton
geschatte Paradijslandschap van Jan Brueghel de Jonge, Hollands binnenwater met
kaag van Salomon van Ruysdael en Waterval met hoog gelegen vakwerkhuis van Jacob
van Ruisdael. Daarnaast meubelen, zilver, glas en aziatica, veel porselein ook,
soms van koninklijke herkomst. Bij elkaar komen er driehonderd kavels onder de
hamer.

Elisabeth Rohde was archeoloog en kunsthistoricus en directeur van het
Pergamonmuseum. Tijdens de Koude Oorlog lag dat in Oost-Berlijn. Om daar te
kunnen werken had de in West-Berlijn wonende Rohde een langdurig visum voor de
DDR nodig, waar ze dagelijks mee in- en uitreisde: een zeer uitzonderlijke
regeling. Ze stierf twee jaar geleden, 97 jaar oud.

De geschiedenis van haar vaders kunsthandel Rohde-Hinze laat zich eveneens lezen
als een roman. Kurt Rohde was militair, een talenwonder en rasverzamelaar. Hij
huwde de dochter van een vermogend textielbaron, die kunst verzamelde. Nadat hij
in 1918 werkloos was geworden, ontwikkelde hij zich tot een van de belangrijkste
kunsthandelaar-antiquairs in de Duitse hoofdstad, die indertijd een
kunstmetropool was met vele musea, zo'n 130 kunsthandels en een leger
verzamelaars.

Rohde en Hinze concentreerden zich op topstukken en vooral op het beste van de
kleine oude meesters, vooral Vlaamse en Hollandse. Regelmatig waren ze ook in
ons land op veilingen en in de kunsthandels te vinden.

In 1926 deed Rohde een ontdekking. Uit Russisch bezit kocht hij een glimlachend
meisje, geschilderd door Vermeer. Alle kenners stonden in voor de echtheid van
de `Charlottenburger Vermeer', zoals het schilderij voortaan heette. Ook in
Nederland was men ervan overtuigd dat het ging om de tegenhanger van Meisje met
de parel. De Amerikaan Andrew Mellon verwierf The smiling girl voor de National
Gallery in Washington. Pas na 1970 rezen er twijfels. Sinds 2008 weet men zeker
dat meestervervalser Han van Meegeren de maker is.

Villa Grisebach is een van de belangrijkste veilinghuizen in Duitsland. De
middelgrote veilinghuizen hebben bescheiden omzetten vergeleken met die van de
twee mondiale giganten Christie's ($8,4 mrd omzet in 2014) en Sotheby's ($6
mrd), maar toch timmeren ze flink aan de weg. Ze worden sterker en weten steeds
beter topstukken naar zich toe te trekken. Daartoe kijken ze de kunst goed af
van beide giganten. Ze zoeken professioneel publiciteit en breiden hun
activiteiten uit met een net van kantoren buiten de vestigingsplaats. Ze geven
steeds mooiere catalogi uit, weten hun aanbod kundig te presenteren, en
organiseren voorbezichtigingen en ontvangsten. De Rohde-Hinze-collectie is
hiervan een treffend voorbeeld.

Omzet huizen

Vorig jaar boekte het Duitse veilinghuis Grisebach een omzet van €46 mln,
evenveel als Ketterer in München. Lempertz in Keulen was goed voor €62 mln en
Nagel in Stuttgart voor €30 mln, net als Van Ham in Keulen.

De belangrijkste Franse veilinghuizen zijn het Parijse Artcurial (€192 mln),
Aguttes (€32,4 mln) en Piasa (€36 mln).

In Zwitserland is Koller met €86 mln een grote speler, in Wenen Dorotheum, dat
zich met €150 mln afficheert als belangrijkste veilinghuis van Midden-Europa.
Het Britse veilinghuis Bonhams behoort, net als Phillips in New York tot de
grotere middenveldspelers.

LANGUAGE: DUTCH; NEDERLANDS"
164107718,2015-06-27T00:00:00,Het `paradijs' Iran kent vele gezichten,989907752,Het Financieele Dagblad B.V.,,,,Outlook; Blz. 8,,2646,,"Haroon Sheikh

Iran kent een rijke cultuur, die zich beweegt tussen liberalisering en
radicalisering. Onder hervormer Rohani lijkt het land zich weer te openen   en
blijkt dat de islamitische revolutie het land ook moderner heeft gemaakt.

Maryams geblondeerde haar is onder haar hidjab te zien. Ze lacht als ik vraag
hoeveel van haar vrienden sociale media gebruiken. `Je hoeft niet te tellen.
Iedereen van ons gebruikt Facebook en Twitter.' Ik ben verbaasd, en vraag de
andere jongeren met wie ik in Teheran op een terras zit naar de censuur.
`Sociale media zijn soms geblokkeerd, ja. Dan moet je even wachten tot iemand de
software heeft om hier omheen te komen.'

De Arabische Lente begon in 2009 met de groene beweging in Iran. Jongeren gingen
de straat op tegen de herverkiezing van Mahmoud Ahmadinejad als president. In
tegenstelling tot in Tunesië, Egypte en Libië overleefde het regime en bleef het
aan de macht. Toch is daarna veel veranderd. In 2013 werd de hervormer Hassan
Rohani president. Het land is opener geworden.

Maryam en haar vrienden hebben grote verwachtingen. 30 juni 2015 is de grote
dag: dan is de deadline voor het akkoord met de vaste leden van de VN
Veiligheidsraad en handelspartner Duitsland over Irans nucleaire programma. Als
de afspraken over restricties en internationaal toezicht worden ondertekend, kan
een eind worden gemaakt aan 35 jaar vijandelijkheden met het Westen.

Dit is al zichtbaar in het Midden-Oosten, waar Iran voorzichtig meedoet in de
strijd tegen IS. Is dit het begin van een grotere rol in de regio? Diverse
commentatoren en de leiders van Israël en Saoedi-Arabië vertrouwen het nieuwe
Iran niet. Is de toenadering van Rohani geen list van een kwaadaardig regime,
dat ooit dreigde Israël van de kaart te vegen, dat veroordeelden stenigt en
Amerika vaak Grote Satan noemt? Ik wil uitzoeken wat deze toenadering precies
behelst.

De eerste verbazing was al op de Iraanse ambassade in Nederland: ik moest
invullen hoeveel geld ik mee zou nemen. Ik had niet beseft dat mijn pinpas daar
niet werkt en dat Iraanse rials in Nederland niet zijn te krijgen! Alles wat ik
dacht uit te geven moest contant mee, om lokaal gewisseld te worden. Het is een
van de effecten van de westerse sancties.

Die sancties waren bedoeld om de groeiende macht van Iran in te dammen. Die was
indirect vergroot door de War on Terror. In 2001 zetten de VS in Afghanistan de
Taliban af, een vijand van Iran. In 2003 vielen de VS Irak binnen: Irans grote
historische rivaal. Daarna kwam in Bagdad een sjiitische regering aan de macht
die sterke banden heeft met Iran. Met bondgenoten als Assad (Syrië) en Hezbollah
(Libanon) en protesten van lokale sjiieten tegen de soennitische regeringen in
Bahrein en Saoedi-Arabië groeide de invloed van Iran sterk.

Onder Obama willen de VS, ondanks de strijd tegen IS, de activiteiten in het
Midden-Oosten afbouwen: Amerika's schaliegasproductie stijgt en Washington wil
zich op andere delen van de wereld richten. Redenen dus voor een meer
pragmatische relatie met Teheran. In de hotels zie ik dat Aziatische zakenlieden
de weg naar het land al hebben gevonden. Ook de toeristen volgen langzaam: vorig
jaar verdubbelde het aantal bezoekers en het is al bijna onmogelijk om een
hotelkamer te vinden in de Iraanse hoofdstad. Een imposante trekpleister in
Teheran is de Azadi-toren. Dit modernistische gebouw met traditionele motieven
werd in 1971 door de sjah gebouwd om 2500 jaar Iraanse beschaving groots te
vieren.

De oude Perzen hadden al een geavanceerde beschaving. Ons woord `paradijs' komt
van `pairidaeza', de naam voor de tuinen van de Achamenidische vorsten (550-330
v.Chr.). Koning Darius legde in de vijfde eeuw voor Christus de Koninklijke Weg
aan, waarover Perzische koeriers naar het Westen reden: volgens Herodotus was te
paard niemand zo snel als zij. De route liep via Turkije en werd later via de
zijderoute aan China verbonden. De Perzen concurreerden met de Turken, op wie
zij grote culturele invloed uitoefenden, net als op de Indiase Mogul-dynastie.
Ook de Arabieren imiteerden de Perzen, maar ze vonden hen ook ketters en
decadent. De Perzen zagen de Arabische stammen als barbaren, maar ze vreesden
hen wel.

De Perzen brachten filosofische en morele reflectie in hun religie. De Duitse
filosoof Friedrich Nietzsche schreef in 1885 Also sprach Zarathustra, dat
verwijst naar de Perzische heilige Zoroaster, volgens Nietzsche de eerste die
onderscheid maakte tussen goed en kwaad.

De grootste culturele bijdrage van de Iraniërs aan de wereld is waarschijnlijk
hun poëzie, zoals die van de middeleeuwse dichters Hafez en Sa'di. Vele Iraniërs
kunnen deze gedichten citeren.Goethe werd geïnspireerd door Hafez, en een
passage van Sa'di hangt boven de ingang van het VN-gebouw in New York.

Geestelijke vorming en spiritualiteit tekenen de Iraniërs, een volk van
idea­listen die het paradijs op aarde willen creëren. Dat geldt ook voor de
geestelijken die het land sinds de revolutie van 1979 regeren. Al heeft bij hen
de poëzie en morele reflectie plaatsgemaakt voor strenge islamitische
orthodoxie. Waarom werd dit `paradijs' zo radicaal?

Fatwa op tabak

De sjah woonde tot zijn val, in 1979, in het Sa'dabad-paleis in Teheran. De
sieraden, de spiegels en het meubilair zijn sterk beïnvloed door Franse smaak.
Dit heb ik vaker gezien op mijn reis over de Euraziatische vlakte: het imiteren
van de macht en cultuur van Engeland en Frankrijk. Sa'dabad doet denken aan
Frederik de Grotes Sanssouci in Potsdam en aan Abdulmecids Dolmabahce-paleis in
Istanboel. De grootse Iraanse architectuur van Persepolis, de Sjah-moskee in
Isfahan en het Golestan-paleis in Teheran maakten plaats voor imitaties van het
Westen.

De Perzische glorie begon in de 18de eeuw te bezwijken onder druk van moderne
legers. Vanuit het noorden viel het imperialistische Rusland binnen via de
Kaukasus, vanuit India kwamen de Engelsen. Beide landen dwongen concessies af:
militair, politiek en economisch.

Een daarvan was het monopolie op tabak, dat in 1890 aan een Brits bedrijf werd
gegeven. De Iraanse geest verzette zich: een religieus leider sprak een fatwa
uit tegen het gebruik van tabak, die breed werd opgevolgd, zelfs door de vrouwen
van de sjah, die het monopolie aan de Engelsen had gegeven. Beschaamd moest hij
weer onderhandelen met de Britten. Al ver voor de revolutie van 1979 voerden
Iraanse geestelijken strijd tegen buitenlandse machten.

In de 19de eeuw bleef Perzië onafhankelijk omdat de Russen en de Britten met
elkaar concurreerden. Door de opkomst van Duitsland werden beide grootmachten
plots bondgenoten. Er kwam een plan om Iran te splitsen in een noordelijk,
Russisch deel en een zuidelijk, Engels deel. Maar Perzië werd gered door de
Russische Revolutie van 1917: het plan met Engeland ging van tafel. Ook al wordt
Rusland vaak als bondgenoot van Iran gezien, hun relatie is altijd problematisch
geweest. Opmerkelijk genoeg waren in de 20ste eeuw de Amerikanen de
belangrijkste vrienden van Iran.

Na de Eerste Wereldoorlog stortte het Ottomaanse Rijk in en ging hervormer
Atatürk Turkije leiden. In Perzië kwam in 1925 legerleider Reza aan de macht,
die zijn beleid naar Atatürk modelleerde: een modern leger, centralisatie van de
macht, investeringen in infrastructuur en onderwijs. Reza keek naar het Westen,
maar ook naar het verre verleden, en koos de dynastieke naam Pahlavi.

Toch hield de internationale inmenging in Iran aan, nu gedreven door
olievondsten. Engeland zette de Anglo-Persian Oil Company op, de voorganger van
BP. Premier Mossadeq wilde in 1953 de olie-industrie nationaliseren. Uit angst
voor zijn socialistische beleid steunde de CIA Operatie Ajax: een coup die de
sjah alle macht gaf. Wat volgde was `gharbzadegi' (`westoxificatie'): een
periode waarin de westerse cultuur domineerde. In deze context vond de Iraanse
revolutie plaats: een antiwesterse revolutie.

Wortels radicalisme

Mijn Iraanse vrienden nemen mij mee naar het woonhuis van Ruhollah Khomeini, die
de revolutie van 1979 leidde, tot zijn dood in 1989. Een simpel en klein huis,
waar hij als hoogste leider ministers ontving en het volk toesprak. Wat een
contrast met het paleis van de sjah!

De revolutie die Khomeini leidde was gericht tegen buitenlandse inmenging en
werd breed gesteund. In ballingschap in Parijs had hij de werken van linkse
anti-imperialistische denkers bestudeerd. Al snel nam de revolutie een
conservatieve, autoritaire vorm aan.

Het is belangrijk om op te merken dat al een jaar na de revolutie de Iraakse
dictator Saddam Hoessein Iran binnenviel, die dacht het in chaos verkerende
buurland makkelijk te kunnen verslaan. Maar de oorlog zou acht jaar duren: ruim
een miljoen Iraniërs sneuvelde. Op muren in het hele land staan afbeeldingen van
de martelaren van die oorlog. Die herinnering is nog vers, wat mooi in beeld is
gebracht in Thomas Erdbrinks Onze man in Teheran. Ik vraag me af: hoe had het
regime eruitgezien als er geen oorlog met Irak had plaatsgevonden?

Toen Khomeini overleed in 1989 sloeg Iran een liberalere weg in. Onder
Rafsanjani en Khatami werd een `dialoog tussen de beschavingen' opgezet en
verzwakte de grip van het regime op het maatschappelijk middenveld.

Maar onder Mahmoud Ahmadinejad werd het regime vanaf 2005 weer radicaler. De
Iraniërs wijzen mij op de omstandigheden van zijn opkomst. Na 9/11 werd Iran
door president Bush in de Axis of Evil geplaatst. Daarop maakte Ali Khamenei, de
geestelijk leider, zich sterk voor een radicalere president. Er was ook een
andere oorzaak. Grote steden als Teheran waren volgelopen met arme
plattelandsarbeiders die leden onder de zwakke economie en hoge inflatie. De
altijd eenvoudig geklede Ahmadinejad was een populistische outsider. Zijn imago
deed meer denken aan Hugo Chavez dan aan Osama Bin Laden.

Onder de huidige president Rouhani lijkt Iran weer de liberale weg in te slaan,
al bekritiseren hardliners de toenadering tot het Westen. De periode Ahmadinejad
leert ons twee lessen voor de toekomst: als de confrontatie met het Westen weer
oplaait, en als de regering de armen te weinig helpt, kan opnieuw een radicale
leider aan de macht komen.

Ik vlieg naar de oostelijke stad Kerman om een filosofieconferentie bij te
wonen. De vrouwen in het auditorium dragen allen dezelfde zwarte gewaden, maar
zij zijn wel in de meerderheid: twee derde van alle Iraanse studenten is vrouw.
Zij gaan straks meer politieke invloed krijgen. `Iran heeft al lang een levendig
maatschappelijk middenveld', vertelt Saleh Zamani, die promoveert in Brussel.
`Anders dan in de Arabische buurlanden zie je hier om vijf uur ook veel vrouwen
thuiskomen van hun werk. Een vrouw kan geen president worden, maar in 2009 werd
dr. Marzieh Vahid de eerste vrouwelijke minister.'

Dit is de ironie van de revolutie: ongewild maakte die Iran moderner. De
islamitische ideologie greep terug op het verleden, maar revolutionairen moeten
wel kunnen lezen en schrijven. Momenteel is 82% van de Iraniërs geletterd: dat
is meer dan elders in het Midden-Oosten.

Ook op andere terreinen is de Iraanse bevolking moderner geworden door het
regime. Voor 1979 kreeg een vrouw gemiddeld zes kinderen, nu is dat een of twee:
vergelijkbaar met in het Westen. Iraanse vrouwen worden ook opstandiger. Een
paar jaar geleden bestormden vrouwen een voetbalstadion, waar zij niet mogen
komen. Het regime greep niet in.

Hier zit een paradox: het Iraanse regime is repressief jegens vrouwen,
homoseksuelen en andere minderheden. Maar daaronder zit misschien wel de
modernste bevolking van het Midden- Oosten. Ik hoor van ontwikkelingen waar onze
media weinig over berichten. Door de oorlogen in Irak en Afghanistan zijn er in
Iran veel vluchtelingen. Het land is stabiel en de verhoudingen met minderheden
zijn redelijk. Er wonen in Iran ook Joden. Net als andere minderheden hebben zij
een vaste eigen zetel in het parlement.

Dit is misschien wel de grootste ironie van de revolutie: terwijl de massa's in
Egypte, Irak en Libië alleen kunnen dromen van een islamitische heilstaat, heeft
36 jaar ervaring de Iraniërs geleerd dat dit niet de oplossing is. De
geestelijken hebben door de macht ook vuile handen gekregen. Sommigen worden
geassocieerd met corruptie en moord. Ik hoor de grap dat taxichauffeurs weigeren
geestelijken mee te nemen. Ook zo maakt de revolutie het land moderner.

Nieuwe wegen

Iran is ook een van de meest staatsgeleide economieën in de wereld. Naast de
staatsbedrijven maken de `bonyads', religieuze liefdadigheidsinstellingen, een
vijfde van de economie uit. Onder toezicht van geestelijk leider Khamenei helpen
zij niet alleen de armen, maar sturen zij ook hotels, voedings- en
autoproducenten aan. Met een bevolking van 80 miljoen kan de liberalisering van
Iran de socialistische economie openen. In mei was in Berlijn een conferentie
over Iraanse technologiestart-ups.

De grootste kansen liggen op het gebied van energie. Iran heeft de op een na
grootste gasreserve en de op drie na grootste oliereserve van de wereld. Door de
crisis met Rusland wordt Iran interessanter als energiebron voor Europa, samen
met Irak, Azerbeidzjan en Turkmenistan. Dat lijkt op `het ene onbetrouwbare
regime vervangen door een ander', maar het strookt wel met Europa's plannen om
leveranciers te diversifiëren. En Iran is militair veel minder dreigend dan
Rusland.

Langzaam maar zeker strekt Iran zijn commerciële tentakels uit: van de haven van
Dubai tot de geplande energielijn via Pakistan naar India, de `peace pipeline'.
Vanuit Kerman reis ik naar Samarkand in Oezbekistan. De architectuur getuigt
hier van Iraanse invloed. Vrachtwagens uit Iran rijden af en aan. Moderne
infrastructuur blaast de Koninklijke Weg van Darius en de dialoog tussen oost en
west nieuw leven in. Van Samarkand loopt de oude zijderoute naar China, het
eindpunt van mijn reis.

Twee jonge Iraanse vrouwen lopen langs de portretten van ayatollah Ruhollah
Khomeini (1902-1989), de vader van de islamitische revolutie van 1979, en de
huidige geestelijk leider, Ali Khamenei, in de hoofdstad Teheran.

Voorafgaand             De fragiele landkaart die Oost-Europa heet (14 maart)
Onbegrepen steppestaat tussen oost en west (18 april)             Het nieuwe
Turkije bouwt bruggen (16 mei)

Terwijl tijdens de Koude Oorlog het Westen, en vooral Amerika, de confrontatie
zocht met de communistische landen, ontwikkelde Duitsland een eigen Ostpolitik.
Na de Tweede Wereldoorlog moest het land zich moreel rehabiliteren.

Tijdens het EK in 2012 liepen Russische supporters door de straten van Krakau.
Het beeld van Russische vlaggen in hun straten werd de Polen te veel en ze
raakten slaags met de supporters. De historische wonden zijn nog vers  in dit
land.

Westerse media schetsen tegenstrijdige beelden van Rusland: soms is het een
gevaarlijke grootmacht, soms een fragiele staat aan de rand van de afgrond. Hoe
divers mensen er ook over denken, Rusland laat niemand koud. Het fascineert ons.

Sinds de opkomst van Recep Erdogan is de Turkse politiek omstreden, maar
economisch staat het land nu op de wereldkaart. Het nieuwe Turkije is een
magneet die velen trekt: van westerse toeristen tot oosterse studenten. Gaat het
Otto­maanse Rijk herleven?

Morele supermacht zet koers naar het Oosten (14 februari)

Van breedband in Iran tot autofabrieken in China: elke regio langs de nieuwe
zijderoute biedt andere troeven in het internationale economisch verkeer. Haroon
Sheikhs imaginaire reis voert langs de volgende regio's:

Duitsland, de nieuwe morele supermacht Groene energie

Oost-Europa, schuivende grenzen Landbouw

Rusland, tussen chaos en grootmacht Aardgas

Turkije, de Ottomaanse wedergeboorte Bouwsector

Iran, de koninklijke weg Breedband en energie

China, 's werelds schoolmeester Auto's en machinefabrieken

LANGUAGE: DUTCH; NEDERLANDS"
164107719,2015-06-27T00:00:00,"Vrees niet de Grieken, maar uzelf",989907752,Het Financieele Dagblad B.V.,,,,Vermogen; Blz. 9,,463,,"Slim geld

Volgens de Romeinse schrijver Vergilius moeten we de Grieken vrezen, zelfs als
ze geschenken voor ons meenemen. Iedere gymnasiast heeft het moeten vertalen:
Timeo Danaos, et dona ferentes. Het geschenk was het paard van Troje, dat de
Grieken na hun vertrek bij de belegerde stad achterlieten. De afloop is bekend.

Tussen de Grieken en de Romeinen heeft het nooit willen boteren. Zelfs toen de
Romeinen de Grieken overheersten, slaagden zij erin om mooie banen voor zichzelf
te regelen. Dat zal hun overheersers getergd hebben.

Ruim 2000 jaar later is het wantrouwen jegens de Grieken nog steeds groot. Ze
beloven hun economie te saneren, ze schrijven fantastische plannen, maar
ondertussen gaan ze onverstoorbaar hun gang. De Griekse samenleving hangt aan
elkaar van corruptie, belastingontduiking en vriendjespolitiek. Ook deze week
zagen we dat weer gebeuren. Er komen mooie beloften, maar een dag later staan de
vermeende afspraken alweer op losse schroeven.

Toch hebben we dit drama aan onszelf te danken. Toen we de Grieken toelieten tot
de eurozone, wisten we ook al dat ze onbetrouwbaar waren. We lieten ze toe om te
voorkomen dat ze zouden afdrijven richting Rusland en om een buffer te hebben
aan de flank van de instabiele Balkan. Onze pensioenfondsen financierden de
Griekse tekorten, waarbij ze speculeerden op een helpende hand in geval het fout
zou gaan. Ze namen dit risico in ruil voor een miniem extra rendement.

Sinds 2011 voert Europa een beleid dat resulteert in het aanhoudend afknijpen
van de Grieken. We houden onszelf daarbij voor dat we niets anders kunnen. Als
we de Grieken met hun schulden laten wegkomen, dan zouden Spanje en Italië
weleens hetzelfde kunnen gaan doen. Het faillissement van deze landen zou fataal
zijn voor de eurozone. Los van de vraag of deze landen echt zo onverstandig zijn
failliet te gaan, is de reactie van het rijke Noorden zeer onverstandig en zijn
de effecten contraproductief.

Met onze reactie op het Griekse gemarchandeer raken we niet alleen de Grieken,
maar vooral ook onszelf. We straffen niet alleen de Grieken met steeds strenger
wordende eisen op het vlak van bezuinigingen en hervormingen. Heel Zuid-Europa
leggen we op de pijnbank. We hopen op die manier te bereiken dat de relatieve
arbeidskosten van deze landen dalen. In een klimaat waarin er nauwelijks meer
inflatie is, kan het bijna niet anders dan dat er ­nominale loonsverlagingen
zullen worden afgedwongen.

De effecten van dit beleid komen als een boemerang bij ons terug. De groei
blijft laag, de bedrijven investeren te weinig en we tarten de Amerikanen met
een dalende euro. We moeten niet bang zijn voor de Grieken, maar vooral voor
onszelf.

Jaap Koelewijn

Jaap Koelewijn is hoogleraar corporate finance aan Nyenrode Business
Universiteit.

LANGUAGE: DUTCH; NEDERLANDS"
164107720,2015-06-27T00:00:00,"`Het gaat me niet om mijn wet, het gaat me om een fatsoenlijke arbeidsmarkt'",989907752,Het Financieele Dagblad B.V.,,,,Weekend; Blz. 7,,1405,,"Minister Asscher ziet komende week zijn Wet werk en zekerheid van
kracht worden

Jule Hinrichs en Ria Cats

Den Haag

Veel kritiek op zijn nieuwe wetgeving? Het verwijt dat die contraproductief is?
Minister van Sociale Zaken Lodewijk Asscher knikt instemmend. Hij heeft het
allemaal gehoord en zegt het debat erover beslist niet te ontlopen. Als uit een
evaluatie blijkt dat de wet op een aantal punten moet worden bijgesteld, dan
moet dat volgens Asscher gebeuren.

Lodewijk Asscher heeft eigenlijk een feestje te vieren, maar toont weinig
emoties. Hij zit er ontspannen bij, een enkele keer komt er iets als een
glimlach op zijn gezicht. Op 1 juli treedt zijn Wet werk en zekerheid in
werking. Na zeventig jaar wordt het ontslagrecht ingrijpend gewijzigd, na
twintig jaar de wetgeving rond flexarbeid, na tien jaar de WW: het arbeidsrecht
in Nederland gaat grondig op de schop. `Natuurlijk is er kritiek', zegt Asscher.
`Natuurlijk anticiperen werk­gevers op de nieuwe wet. Strategisch ­gedrag is bij
zo'n wijziging onmogelijk uit te sluiten.'

Asscher kiest tijdens het interview steeds voor een pragmatische, bijna
­apolitieke lijn. Hij zegt dat het hem erom gaat met elkaar in Nederland een
fatsoenlijke arbeidsmarkt op te bouwen. `Zorg ervoor dat de belangen van
werknemers en werkgevers zo goed mogelijk tot hun recht komen, in het belang van
een verdere toename van de welvaart, van een optimale groei van de economie.' Op
­basis van dat uitgangspunt zijn er voor de PvdA-minister en vicepremier niet
veel heilige huisjes. `Het gaat mij niet om mijn wet, het gaat me om de
praktijk.'

V De gedachte achter de wet is dat flexkrachten per 1 juli sneller een vast
contract of ontslagvergoeding moeten krijgen. Daardoor lijken werkgevers voor
die tijd nog snel even hun tijdelijke werknemers te lozen. Schiet de wet zijn
doel voorbij?

`Het klopt dat sommige bedrijven tijdelijke krachten ontslaan nu dat nog kan.
Maar er is heel veel discussie rond de wet, en er zijn ook voorbeelden die de
andere kant op wijzen. ING heeft eerst meer tijdelijk personeel ontslagen, maar
de bank wil nu toch meer vaste contracten aanbieden. Ze voelen daar wel aan dat
het moeilijk te verkopen is gered te worden met belastinggeld, dan enerzijds de
top heel fors te belonen en anderzijds uitzendkrachten niet eens een kleine
ontslagvergoeding mee te geven. Mediabedrijf RTL, uit een sector die er niet om
bekend staat dat er arbeidsrechtelijk heel prettig met mensen wordt
omgesprongen, heeft nu ook een cao afgesloten met meer accent op vast werk. Veel
cao's, zoals in het onderwijs, lopen nog door in 2016. Pas bij de evaluatie over
drie jaar kunnen we zien of de wet echt een goede balans tussen vast en flex
heeft opgeleverd.'

V De tweede hoofdmoot van de wet is dat de hoogte van de ontslagvergoedingen
flink wordt beperkt. Na 1 juli dreigt een ontslaggolf van met name oudere
werknemers op gang te komen.

`Ook ik hoor dat. We gaan dat zien en wachten de jurisprudentie af. En het is
echt niet zo dat ouderen straks zomaar ontslagen kunnen worden. Tot 2020 houden
we de exitpremies voor ouderen bewust nog wat hoger. Willekeur mag sowieso niet,
ontslag mag alleen met een geldige reden. In zekere zin wordt ontslaan lastiger,
want er wordt strenger toegezien op de dossiervorming. De werkgever moet veel
beter aantonen dat zijn werknemer al langer niet goed functioneert en hem
verbetertrajecten hebben aangeboden. Een bedrijf dat tot nu toe geen goed
dossier had, kon dit nog afkopen bij de kantonrechter. Straks krijgt een
werkgever juist korting op de transitievergoeding als er is bijgeschoold. Ik
hoop dat functioneringsgesprekken en opleidingen zo normale praktijk op de
werkvloer worden.

En de wet verruilt tenminste de huidige perversiteit bij ontslag voor meer
rechtvaardigheid. De ene werknemer, vaak de lager betaalde, vertrekt nu via de
UWV-route en krijgt geen cent mee. De ander, vaak hoger opgeleid, gaat via de
kantonrechter en krijgt dan een paar jaarsalarissen mee.'

V U krijgt geregeld het verwijt in het verleden te leven. U zou iedereen weer
willen onderbrengen onder de cao en de toenemende behoefte aan flex miskennen.

`Ja, ik ben dan die  man van de jaren tachtig . Ik kan daar wel mee omgaan,
hoor. Ik ben juist permanent bezig met nadenken, discussiëren, schrijven en
lezen over de arbeidsmarkt van de toekomst. Er zal gezien de bliksemsnelle
technologische ontwikkelingen altijd behoefte zijn aan flex en  werk  verandert
in  taken . Ik zie dat en ben daar helemaal niet tegen. Maar ik wil wel bepaalde
waarden vasthouden: respect, waardering en erkenning voor de waarden van werk.
Als mensen alleen maar van onzeker contractje naar contractje gaan, kopen ze
geen huis. Ze worden niet geschoold en uiteindelijk kost dat innovatie. De
economie als geheel betaalt een prijs. We moeten niet altijd hetzelfde werk
doen, maar de beroepsbevolking kan niet bestaan uit louter zzp'ers en
flexwerkers.'

V Wat hebt u toch tegen zzp'ers?

`In principe niets. Maar het zzp-schap zou steeds een autonome keuze van een
werkende moeten zijn. Er is nu te vaak sprake van oneigenlijk gebruik, van
mensen die het zzp-schap in worden geduwd en dan vervolgens worden onderbetaald.
Dat oneigenlijke gebruik moeten we afremmen.'

`FNV-voorman Ton Heerts heeft gelijk dat we ons daarbij op de opdrachtgevers
moeten richten. Ik kan nu niet op de kabinetsdiscussie vooruitlopen, maar ik kan
wel zeggen dat we het niet over dé zzp'er moeten hebben. Het maakt nogal wat uit
of je een interimmer bent die €500 per uur rekent en best voor zichzelf kan
zorgen, of een pakketbezorger.'

V Hebt u straks een lege agenda, na al die wetswijzigingen?

`Nee, ik kijk al naar de plicht voor bedrijven om ziek personeel twee jaar door
te betalen. Ook van vrienden die een beginnende onderneming hebben, hoor ik
hoeveel stress dit voor kleine bedrijven kan opleveren. Het is natuurlijk heel
wat anders als je als grote onderneming een uitgebreide afdeling personeelszaken
hebt. Verder wil het kabinet de lasten op arbeid verlagen om banen te creëren.
Ik wil de komende twee jaar sterk inzetten op manieren om de scholing van
werknemers verder te bevorderen. Het verhaal van een leven lang leren. En ik ga
in het najaar met het minimumloon aan de slag. Kijken hoe we daar de opzet
kunnen verbeteren. De vraag is of we niet naar een minimumuurloon moeten. Dat
geeft meer duidelijkheid dan het huidige minimumloon per dag, week of maand,
waarbij het precieze aantal uren kan variëren. Voor de Inspectie SZW is het dan
gemakkelijker om op te treden tegen onder­betaling.'

V Is het minimumloon niet te hoog?

`Zeker niet, je moet ervan kunnen leven. Werkgevers die minder productieve
mensen willen aannemen, willen we met slimme loonsubsidies steunen. We moeten
juist met elkaar nog eens heel serieus naar het minimumjeugdloon kijken. Dat is
hier vergeleken met het buitenland erg laag. Ik heb er moeite mee dat iemand van
22 jaar,die misschien al een gezin moet onderhouden, zo weinig verdient dat het
niet mogelijk is daar redelijkerwijs van rond te komen. Het is ook lastig dat
een 23-jarige zijn baan verliest, omdat het voor een werkgever veel goedkoper is
een 16-jarige aan te stellen. Dat kan niet duiden op een fatsoenlijk ­werkende
arbeidsmarkt.'

V Kunt u daarvoor nog zakendoen met werkgeversorganisatie VNO-NCW en vakbond
FNV? Hun cao-overleg verloopt stroef en de onderlinge verhoudingen worden steeds
slechter.

`We zijn met ons poldermodel en onze manier van arbeidsverhoudingen regelen ver
gekomen in Nederland. Dat heeft ons gebracht waar we nu staan. Zolang het werkt
en met zijn tijd meegaat, moeten we instrumenten als het polderoverleg behouden.
En dat geldt ook voor cao's: zo lang ze worden afgesloten, hebben ze blijkbaar
nut. Je kunt veel of weinig regelen, de cao dik of dun maken, waarden vastleggen
of niet, het kan allemaal. Dan moet je als politiek niet te snel roepen dat ze
niet meer van deze tijd zijn.'

De arbeidsmarkt is sterk in beweging. Flex komt op, het belang van de cao neemt
af. Maatwerk wordt belangrijker. Het Financieele Dagblad gaat op zoek naar de
spanningen en oplossingen. Eerder gaven onder anderen FNV-voorman Ton Heerts en
hoog­leraar arbeidsmarkt Paul de Beer hun visie op `flex'.

Revolutie op de arbeidsmarkt

LANGUAGE: DUTCH; NEDERLANDS"
164107721,2015-06-27T00:00:00,Ondoordachte uitspraken,989907752,Het Financieele Dagblad B.V.,,,,Opinie & Dialoog; Blz. 15,,478,,"Ferdinand Grapperhaus

De Amerikaanse generaal MacArthur is onsterfelijk geworden door de uitspraak:
`Old soldiers never die; they just fade away.' Hij deed die uitspraak toen hij
als opperbevelhebber moest aftreden nadat hij president Truman publiekelijk was
afgevallen.

Die had in 1951 het voorstel van de generaal afgewezen om de Koreaanse oorlog te
laten escaleren door China er in te betrekken. Als Truman het voorstel van de
generaal had geaccordeerd, was er ongetwijfeld een nucleaire wereldoorlog
uitgebroken. En zou de generaal helemaal niet onsterfelijk zijn geworden   al
was het maar omdat hij die uitspraak dan nooit gedaan had. Een doordenkertje.

Ik vraag mij af of Hans de Boer deze week zijn uitspraken over
uitkeringsgerechtigden had doordacht, want er zijn maar weinig labbekakkerige
uitkeringstrekkers. Wie de moeite neemt zich hierin te verdiepen, ziet dat de
uitkering en de hoogte daarvan alleen in notoire probleemgroepen aan de rand van
de samenleving werkelijk een stimulans vormen voor bewust en passief uitkering
trekken.

Hier hebben we te maken met een echt maatschappelijk probleem: het zijn mensen
die vaak van generatie op generatie in een uitkering zitten. We moeten alle
mogelijke middelen inzetten om hen weer aan het werk te krijgen en een plaats te
geven in de samenleving. Want groepen die definitief `outcasts' zijn geworden
willen we niet. Ga maar kijken in de verloederde voorsteden van Birmingham of
Marseille.

Een groot deel van mensen met een uitkering wil juist wél weer aan het werk. Zij
willen op de een of andere manier een actieve rol spelen in de maatschappij. Het
zijn helemaal geen luiwammesen of profiteurs.

Nog ondoordachter was de directeur van ProRail die deze week de suggestie deed
dat zelfmoordenaars hun wanhoopsdaad het beste buiten de spits kunnen plegen.
Dit om de vertragingen op het spoor tot een minimum te beperken. Ik mag toch
bekend veronderstellen dat mensen die zich in diepe wanhoop voor de trein werpen
niet of nauwelijks meer aanspreekbaar zijn?

In plaats van dit soort gratuite onsmakelijkheden te debiteren, had de directeur
van ProRail moeten zeggen dat hij alles doet om treinmachinisten te helpen die
met suïcides geconfronteerd worden. Ons treinpassagiers had hij juist moeten
oproepen tot begrip.

Ik begrijp best dat er een nuance is in beide onderwerpen. En ik ondersteun de
werkgeversvoorzitter zelfs als hij een debat wil initiëren over de activering
van werklozen en de invloed van uitkeringen daarop. Maar we komen niet aan een
zinvolle discussie toe als we vooral het wereldrecord `sweeping statements'
willen verbreken. Bewaar die onvergetelijke citaten maar tot later   de
geschiedenis leert dat je die ook mag uitspreken als je géén gelijk hebt
gekregen. Waarna je zelfs nog glorieus aan een `fade away' kunt beginnen.

Ferdinand Grapperhaus is advocaat en hoogleraar arbeidsrecht.

LANGUAGE: DUTCH; NEDERLANDS"
164107722,2015-06-26T00:00:00,Stelend personeel komt door speciaal register moeilijk elders aan het werk,989907752,Het Financieele Dagblad B.V.,,,,Economie & Politiek; Blz. 9,,115,,"Amsterdam Het zogeheten Waarschuwingsregister, waarin de namen staan van
werknemers die zijn ontslagen wegens diefstal of ander kwalijk gedrag, werkt
goed. Het aantal namen op de lijst groeit sinds 2005 gestaag.

Het Waarschuwingsregister is opgezet door de Stichting Fraude Aanpak
Detailhandel (FAD). Dankzij het `dievenregister' komen winkelmedewerkers die
frauderen steeds moeilijker ergens anders aan het werk. Werkgevers kunnen bij
sollicitanten zien of hun naam op de lijst voorkomt. In 2014 werd 525 keer een
frauderende werknemer herkend. Ook het aantal deelnemende winkeliers blijft
groeien. Inmiddels vallen bijna 200.000 medewerkers onder de werking van het
Waarschuwingsregister. fd

LANGUAGE: DUTCH; NEDERLANDS"
164107723,2015-06-26T00:00:00,VDL Nedcar heeft snel nieuwe fabriekshal in Limburg nodig; Uitbreiding kan in de regio tot 8000 extra banen opleveren,989907752,Het Financieele Dagblad B.V.,,,,Ondernemen; Blz. 17,,596,,"Uitbreiding kan in de regio tot 8000 extra banen opleveren

Tjabel Daling

Amsterdam

Autofabriek VDL Nedcar in het Limburgse Born wil snel uitbreiden. Het
dochterbedrijf van de Eindhovense VDL Groep heeft de provincie Limburg en de
gemeente Sittard-Geleen (waar Born onderdeel van is) gevraagd haast te maken met
allerlei planologische procedures omtrent uitbreidingsplannen.

Provincie en gemeente hebben al positief gereageerd op de verzoeken van de
automaker. `VDL Nedcar is van groot economisch belang voor Limburg', zegt
wethouder Piet Meekels (economische zaken) van Sittard-Geleen. `Als overheden
willen we de voorwaarden scheppen die de autoproducent ook in de toekomst
interessant maakt en houdt voor opdrachtgevers. We zullen alles in het werk
stellen zodat de continuïteit van VDL Nedcar gewaarborgd blijft.'

VDL Nedcar zelf houdt rekening met een sterke expansie in de nabije toekomst. In
het meest optimistische scenario stelt VDL Nedcar dat in Born in 2023 en 2024
zelfs 400.000 auto's per jaar kunnen worden geproduceerd. Als dat scenario zou
uitkomen, zou de directe werkgelegenheid bij de autofabriek tussen nu en 2024
met 8000 arbeidsplaatsen toenemen tot meer dan 10.000. Daarbij zijn de
bestedingen van alle werknemers en de effecten van de komst van meer
toeleveranciers niet eens meegerekend. Eind vorig jaar werkten ongeveer 2500
mensen bij VDL Nedcar.

Het maximale scenario, zo blijkt uit een recent openbaar gemaakte studie van
Buck Consultants International (BCI), kan alleen in werking treden als VDL
Nedcar voor langere tijd modellen voor BMW blijft maken en als er een nieuwe
opdrachtgever bij komt. Met de werving van nieuwe opdrachtgevers is de Limburgse
autofabriek al enige tijd bezig. Omdat VDL-dochter Steelweld al jaren zaken doet
met grote mondiale autoproducenten zijn de vooruitzichten bepaald niet slecht.
Voor BMW wordt in Born de driedeurs Mini Hatch in seriebouw gemaakt en de kansen
op de productie van een nieuwe generatie BMW-modellen zijn aanzienlijk.

Buck Consultants heeft op verzoek van de provincie Limburg en Sittard-Geleen en
in nauwe samenwerking met VDL Nedcar zelf de economische, ruimtelijke en
vervoerslogistieke gevolgen in kaart gebracht van een `mogelijke forse groei'.
Centraal in de studie staat het idee dat als de autofabriek er een nieuwe
opdrachtgever bij krijgt er al snel ruimtegebrek ontstaat. De huidige
productiecapaciteit is dan niet toereikend. Met het huidige BMW-contract wordt
de capaciteit in de fabriek in Born al bijna volledig gebruikt. De uitbreiding
moet dus plaatsvinden buiten de huidige fabriek in Born en daar moet al heel
snel op worden voorgesorteerd.

VDL Nedcar grenst aan de westzijde, zuidzijde en oostzijde aan autowegen en
provinciale wegen. Buck Consultants pleit dan ook voor uitbreiding op twee
locaties (Pasveld en Wolfrath-Oost) aan de noordkant van het huidige
fabrieks­terrein. De bestemmingsplannen voor die gebieden zouden binnen enkele
jaren (voorjaar-najaar september 2017) vastgesteld moeten worden, zodat de
auto­fabriek daarna kan beginnen met bouw en inrichting van een nieuwe
productiehal.

Voor de locatie Pasveld, die nu nog de bestemming `agrarisch en landschappelijke
waarde' heeft, voorziet wethouder Meekels weinig problemen. Het bestemmingsplan
kan volgens hem relatief gemakkelijk gewijzigd worden, omdat in 1998 in dit
gebied al een vrijstelling en bouwvergunning is verleend voor de bouw van een
bedrijfshal met kantoor voor een toeleverancier van de automotive-industie. Om
economische redenen ging dat project toen echter niet door.

LANGUAGE: DUTCH; NEDERLANDS"
164107724,2015-06-26T00:00:00,Veel Amerikanen verwezenlijken droom over een eigen huis niet meer,989907752,Het Financieele Dagblad B.V.,,,,Economie & Politiek; Blz. 6,,244,,"Amsterdam Het bezit van een huis en eigen grond werd in Amerika lange gezien als
het hoogst haalbare. Die trend lijkt gekeerd. Het eigenwoningbezit daalt nu voor
het achtste opeenvolgende jaar door een terugvallende vraag. Minder dan twee
derde van de Amerikanen heeft een eigen woning, het laagste niveau in twintig
jaar. Dat blijkt uit de woensdag verschenen studie van het Joint Center for
Housing Studies. Universiteit Harvard brengt het toonaangevende rapport
jaarlijks uit.

Toch werden er in zes jaar niet zo veel bestaande huizen verkocht als in mei,
meldde de branchevereniging van makelaars deze week. Voor een derde van de
kopers was het hun eerste koophuis. De verwachting van Harvard maar ook van het
Urban Institute, is echter dat het eigenwoningbezit verder daalt de komende
vijftien jaar.

Onder babyboomers is er nu relatief veel eigenwoningbezit. Zij houden volgens de
studie het woningbezit nog relatief hoog. Van de nieuwe Amerikaanse huishoudens
tussen 2010 en 2030 zal slechts 41% een huis kopen. Een belangrijke reden, zo
onderstreept het Urban Institute, is dat meer dan driekwart van de nieuwe
huishoudens de komende vijf jaar niet-blank zijn. Het woningbezit in die groep
ligt traditioneel laag.

De veranderingen op de huizenmarkt zijn ook terug te zien in de woningbouw. Het
aantal eengezinswoningen dat in de VS wordt gebouwd ligt op een historisch
dieptepunt. Wel steeg de bouw van nieuwe appartementencomplexen voor meerdere
families. fd

LANGUAGE: DUTCH; NEDERLANDS"
164107725,2015-06-24T00:00:00,"Fusie Ahold Delhaize bijna rond, koers Ahold schiet omhoog",989907752,Het Financieele Dagblad B.V.,,,,Beursplein; Blz. 22,,531,,"Van onze redacteur

Amsterdam

De Amsterdamse beurs heeft het positieve sentiment niet opgegeven. De hoofdindex
sloot met een winst van 1,0% op 494,45 punten. De Midkap sloot 1,5% hoger op
737,84 punten en de smallcap 1,4% hoger op 789,20 punten.

`De Grexit is nu echt heel duidelijk van tafel', schreef een team van
obligatiebeleggers van Société Générale. `Het is bemoedigend dat we in het
ravijn hebben gekeken en dat niemand dat aantrekkelijk vond.'

De euro daalde 1,4% ten opzichte van de dollar en noteert $1,1188. Elders in de
eurozone sloten de beurzen eveneens in de plus. De rente op de Duitse
tienjaarslening staat op 0,87%.

Dinsdag is niet zozeer `the day after' als wel `een volgende dag' in wat een
marathonsessie lijkt te worden om eindelijk tot een deal te komen die
Griekenland in de eurozone moet houden. De regeringsleiders van de eurozone
hebben de Eurogroep tot woensdag de tijd gegeven om een akkoord met Griekenland
te bereiken, zo bleek maandagavond.

Donderdag is er weer een bijeenkomst van de Eurogroep gepland. En vandaag over
een week moet Griekenland de lening van €1,5 mrd aan het IMF terugbetalen. `Er
lijkt weinig twijfel dat er deze week een deal wordt bereikt', schreef
valutaspecialist Beat Siegenthaler van UBS vannacht in een commentaar. `De
marktreactie was sterk. Het lijkt erop dat beleggers een behoorlijke kans hadden
toegedicht aan het sluiten van de banken, kapitaalcontroles of nog erger. Het
risico van dat soort gebeurtenissen is nog lang niet verdwenen, maar is
duidelijk een stuk lager dan het gisteren was.'

Ahold (+1,8%) schoot omhoog toen bekend werd dat Dick Boer topman wordt van het
fusiebedrijf van Ahold en Delhaize. De fusiegesprekken zijn hiermee in een
stroomversnelling geraakt. Aan de details over de eigendomsstructuur wordt de
laatste hand gelegd, maar op hoofdlijnen zijn de partijen er uit. Het wordt een
fusie waarbij Ahold circa 60% krijgt en Delhaize circa 40% van de aandelen.

De grootste stijgers van de AEX zijn Vopak (+3,6%), Aalberts (+2,2%) en Wolters
Kluwer (+2,1%). Bijna alle 25 hoofdfondsen sloten op winst. OCI was
hekkensluiter met -0,4%.

ING bracht dinsdag een rapport uit over Wessanen (+1,7%), waarbij het het advies
`houden' handhaaft met een koersdoel van €7,55. De koers van het bedrijf, dat de
voorbije jaren moeizaam presteerde, veel onderdelen afstootte en wegzakte naar
de smallcap, is dit jaar 50% gestegen.

Altice, dat maandag een spectaculaire koersstijging liet zien van 13%, staat op
een winst van 0,6%. Dinsdag lieten economische cijfers uit de Verenigde Staten
een gemengd beeld zien. Amerikaanse huizenprijzen zijn in april verder gestegen,
maar de orders van duurzame goederen daalden in mei met 1,8%, ver beneden de
verwachte -0,5%.

In Europa waren betere cijfers te zien. De bedrijvigheid in Duitsland en
Frankrijk steeg, evenals de Italiaanse detailhandelsverkopen in april, die in
maart nog een daling lieten zien.

Woensdag komt het finale cijfer uit van de economische groei in de VS over het
eerste kwartaal. De eerste schatting van +0,2% werd een angstaanjagende -0,7%.
Ook al is het eerste kwartaal allang voorbij, beleggers willen graag weten in
welke staat de economie zich bevindt.

LANGUAGE: DUTCH; NEDERLANDS"
164107726,2015-06-24T00:00:00,Vragen over integriteit van Zuidas-advocaten,989907752,Het Financieele Dagblad B.V.,,,,In het nieuws; Blz. 2,,1398,,"Dat de topman van de Nederlandse Spoorwegen eerder deze maand moest
opstappen, was niet te danken aan grondig spitwerk door het daartoe ingehuurde
advocatenkantoor De Brauw. Hoe onafhankelijk was dat kantoor?

Alexander Weissink

Den Haag

Van een jubelstemming is op 10 februari 2015 bepaald geen sprake bij NS-dochter
Abellio. Het bedrijf heeft weliswaar net gehoord dat het de aanbesteding voor
het openbaar vervoer in Limburg heeft gewonnen, maar onder de concessie ligt een
tikkende tijdbom. Concurrent Veolia heeft namelijk een halfjaar daarvoor bij de
Autoriteit Consument en Markt klachten ingediend over doelbewuste benadeling
door NS.

Nog geen maand later, op 6 maart, komt de ACM inderdaad met een vernietigend
oordeel over vals spel door NS. Volgens de mededingingswaakhond is NS doelbewust
oneerlijk geweest bij de verplichte verstrekking van informatie over stations.
Daarmee heeft het staatsbedrijf de spoorwegwet overtreden. Maar het rapport met
de hele toedracht blijft vertrouwelijk. Wie betrokken waren bij de overtredingen
blijft geheim. NS gaat namelijk in beroep tegen het ACM-­besluit.

Ondertussen is de huisadvocaat van NS, het Zuidas-kantoor De Brauw Blackstone
Westbroek, al maanden bezig geweest om de ACM-hoorzittingen voor zijn
belangrijke cliënt in goede banen te leiden. Nu het ACM-oordeel er ligt, wordt
De Brauw aan het werk gezet om de bevindingen van de toezichthouder te
ontkrachten en publicatie tegen te houden. Een precaire kwestie, want enig
aandeelhouder minister van Financiën Jeroen Dijsselbloem weet niet dat zelfs de
top van NS betrokken is bij het vals spel. Dat zal drie maanden later pas
blijken, wanneer NS zich gedwongen ziet het verzet tegen de toezichthouder op te
geven. Tot die tijd weet De Brauw openbaarmaking tegen te houden.

De confrontatie met de ACM komt bij De Brauw op het bordje van partner Erik
Pijnacker Hordijk. Maar voor advies wordt geregeld een beroep gedaan op
zwaargewicht Jaap de Keijzer, voorheen managing partner van De Brauw, nu partner
op het kantoor in Brussel en, niet te vergeten, van 2009 tot 2011 bestuurslid
bij de Nederlandse Mededingingsautoriteit, de voorloper van de ACM. Gezien zijn
expertise en ervaring is De Keijzer de beste raadgever die De Brauw in huis
heeft. Uit interne correspondentie, ingezien door het FD, blijkt dat hij
herhaaldelijk wordt betrokken bij het strijdplan tegen de ACM.

Wetende welk explosief materiaal er in het ACM-onderzoek verborgen zit,
doorzoekt NS de bestanden of het spoorbedrijf aan nog meer kwetsbaarheden
blootstaat naar aanleiding van de oorspronkelijke klacht van Veolia. Wat blijkt:
e-mails die niet aan de ACM zijn verstrekt, wijzen uit dat NS nog meer regels
heeft overtreden. De raad van bestuur, onder leiding van ceo Timo Huges, gelast
op 19 maart een onafhankelijk onderzoek. Door wie? De Brauw.

Gek genoeg worden niet de overtredingen die ACM tot aan de top van NS heeft
opgemerkt als uitgangspunt genomen, maar een geheel andere kwestie. Namelijk: de
inhuur door NS van een voormalige regiodirecteur van rivaal Veolia, in strijd
met diens concurrentiebeding. Om de interviews met betrokkenen te doen, haalt De
Brauw een van zijn beste paarden van stal: Jaap de Keijzer, dezelfde topadvocaat
die betrokken is bij het proces tegen het ACM-onderzoek.

Op 28 april maakt NS plotseling een voorlopige versie van het De
Brauw-­onderzoek bekend. Opvallend openhartig spreekt het bedrijf over
schokkende bevindingen. Het is gebleken dat de vroegere Veolia-regiodirecteur
Rene de Beer niet ingehuurd had mogen worden om informatie van voormalig
werkgever Veolia aan de NS-dochters Abellio en Qbuzz door te spelen. De
bestuurders van de NS-dochters worden op non-actief gesteld en ontslagen.

Belangrijk detail: `Er zijn geen aanwijzingen dat de raad van bestuur van NS
hiermee bekend was', zo leest het rapport bij herhaling. Huges is daar weliswaar
over gehoord door De Brauw, maar volgens hem is de aanstelling van De Beer
`slechts terloops' ter sprake gekomen.

Het is een opmerkelijke conclusie. Zeker omdat zowel NS als De Brauw toen al
wist dat het ACM-onderzoek had aangetoond dat Huges op een ander vlak wel
betrokken was bij vals spel bij de aanbesteding in Limburg.  Waarom is hier
helemaal aan voorbijgegaan? Dient het onderzoek van De Brauw als
bliksemafleider? NS wil daar in een reactie niet op ingaan. Volgens het
spoorbedrijf staan de onderzoeken geheel los van elkaar.

De vakbond denkt daar anders over. `Dat is gewoon straatje schoonvegen', aldus
Huub van der Dungen van FNV Spoor. `Aan de objectiviteit van die bevindingen heb
ik nooit veel waarde gehecht.'

De kous zou daarmee af zijn geweest als de ontslagen Abellio- en
Qbuzz-directeur, Annemarie Zuidberg, haar mond maar had gehouden. Maar op
diezelfde 28ste april verklaart zij tegen verschillende media dat de top van NS
wel degelijk op de hoogte was van de dubieuze inhuur van De Beer. Waarom had
Zuidberg dat niet aan De Brauw verteld? Omdat zij vooraf van Huges instructies
had gekregen vooral niet te veel te vertellen tijdens het interview. `80% van de
waarheid is ook de waarheid', had de hoogste baas tegen haar gezegd.

Struijk en Zuidberg voelen zich de gebeten hond. Pas op het allerlaatste moment,
op de avond van Koningsdag, kregen ze van De Brauw kort de kans op inzage in hun
interviewverslag. Daar pasten ze voor. Het conceptrapport waarin alle schuld op
hen is geladen, mochten ze überhaupt niet zien. Achteraf blijkt dat rapport al
op die 27ste april bij minister Dijsselbloem te zijn ingediend. Daarin staat
reeds vermeld dat de bestuurders na hun eerste interview `niet meer bereid zijn
geweest verdere medewerking te verlenen'.

Daarmee verdraait De Brauw de feitelijke gang van zaken, aldus de advocaat van
Struijk desgevraagd tegenover het FD. `Ondanks verzoeken daartoe is het
elementaire recht van hoor en wederhoor aan mijn cliënt geweigerd. Het rapport
is niet onafhankelijk en gebrekkig tot stand gekomen.' Meer wil hij er niet over
kwijt.

Het duurt nog een dikke maand voordat de bom barst. Op 3 juni 2015 wordt het
ACM-rapport alsnog bekendgemaakt. De NS-top heeft van minister Dijsselbloem te
verstaan gekregen dat het verzet tegen publicatie moet worden gestaakt. Nu ook
de buitenwacht weet dat Huges betrokken was bij het vals spel, moet de topman
vertrekken.

Wanneer minister Dijsselbloem op dinsdag 9 juni in de Tweede Kamer wordt
doorgezaagd over de hele affaire, komt de rol van De Brauw voor het eerst aan de
orde. `Op welke manier is gegarandeerd dat het onderzoek in volledige
onafhankelijkheid van NS is opgesteld?' luidt een van de 193 ingezonden vragen.
`Het bureau heeft eigen standaards om zijn professionaliteit en reputatie te
bewaken', antwoordt de bewindsman. Ook nu nog heeft hij `geen aanleiding de
onafhankelijkheid in twijfel te trekken', zegt het ministerie na vragen van het
FD.

De Brauw verwerpt de suggestie van belangenverstrengeling. `Met NS is
uitdrukkelijk afgesproken dat, omdat NS een zo objectief mogelijk beeld wil
krijgen van wat er is gebeurd, wij toegang krijgen tot alle door ons relevant
geachte informatie en personen, en dat er niets wordt achtergehouden', aldus
managing partner Martijn Snoep in een schriftelijke reactie.

Naar verwachting wordt de definitieve versie van het De Brauw-rapport deze week
openbaar gemaakt. Daarin zullen alle nieuwe bevindingen zijn verwerkt, aldus het
advocatenkantoor.

Speerpunt

Advocatenkantoor De Brauw timmert flink aan de weg met interne onderzoeken naar
integriteitproblemen. In nog geen tien jaar is het marktleider geworden in deze
tak van sport.

Zo leidde De Brauw ook de recente onderzoeken naar omkoping en andere fraude bij
SBM Offshore, Ordina, Philips en Imtech.

De Brauw is niet het enige advocatenkantoor dat zich op deze markt heeft
begeven.

Ook kantoren als Allen&Overy, Houthoff Buruma en NautaDutilh hebben tegenwoordig
een onderzoekspraktijk. Forensisch onderzoek is een lucratieve activiteit. Voor
ruim een maand onderzoek bij NS werd €700.000 in rekening gebracht.

Maar kan een advocatenkantoor dat de belangen van zijn cliënt dient te
behartigen wel een objectief onderzoek doen dat mogelijk schadelijk is voor
diezelfde cliënt?

Nee, zeggen forensisch accountants de afgelopen maanden bij herhaling in Het
Financieele Dagblad. Zij claimen dat advocaten hoe dan ook partijdig zijn en, zo
nodig, informatie afschermen.

LANGUAGE: DUTCH; NEDERLANDS"
164107727,2015-06-24T00:00:00,De Brauw in het nauw; Advocaten hadden dubbele pet op bij onderzoek aanbesteding,989907752,Het Financieele Dagblad B.V.,,,,Voorpagina; Blz. 1,,417,,"Advocaten hadden dubbele pet op bij onderzoek aanbesteding

Alexander Weissink

Den Haag

Advocatenkantoor De Brauw had dubbele petten op bij het onderzoek naar het
aanbestedingsschandaal bij NS in Limburg. Dat blijkt uit een reconstructie door
het FD.

Dezelfde topadvocaat die dit onderzoek voor de NS leidde, was ook nauw betrokken
bij het aanvechten van een vernietigend oordeel van de Autoriteit Consument en
Markt over dezelfde aanbesteding. De toezichthouder was tot de conclusie gekomen
dat NS zich, met medeweten van de bedrijfstop, aan vals spel had schuldig
gemaakt.

De dubbelrol van kantoor De Brauw bewijst volgens critici dat een objectief
onderzoek door de huisadvocaat bij zijn eigen cliënt onmogelijk is. Desondanks
ziet enig aandeelhouder van NS, minister Jeroen Dijsselbloem van Financiën,
daarin geen probleem. `We hebben geen aanleiding om de onafhankelijkheid van De
Brauw in twijfel te trekken', verklaart het ministerie tegen het FD.

Een van de belangrijkste partners bij De Brauw, Jaap de Keijzer, leidde sinds
maart het onderzoek naar oneerlijke praktijken bij de aanbesteding van het
openbaar vervoer in Limburg. Diezelfde De Keijzer werd echter ook door De Brauw
ingeschakeld om de bevindingen van de ACM te ontkrachten en openbaarmaking
daarvan tegen te houden. Van een belangenverstrengeling is echter geen sprake,
zegt De Brauw tegen het FD.

Volgens het onderzoeksrapport van het gerenommeerde kantoor, dat op 28 april
werd bekendgemaakt, hadden bestuurders van twee dochterondernemingen van NS wel
kwalijk gehandeld, maar wist de top niets van oneerlijke praktijken. `Dat was
gewoon het straatje schoonvegen', zegt Huub van der Dungen van FNV Spoor. Pas
toen ontslagen medewerkers uit de school klapten over de betrokkenheid van ceo
Timo Huges, werd zijn positie begin deze maand onhoudbaar. `De Brauw zal zich
sindsdien wel flink ongemakkelijk hebben gevoeld', aldus de vakbondsman.

`Het rapport is niet onafhankelijk en gebrekkig tot stand gekomen', zegt de
advocaat van Leon Struijk, een van de voormalige bestuurders van de NS-dochter
die de fout in ging. De Brauw zou de feitelijke gang van zaken rond het
onderzoek hebben verdraaid.

De Brauw wijst de kritiek van de hand. `Met NS is uitdrukkelijk afgesproken dat,
omdat NS een zo objectief mogelijk beeld wil krijgen van wat er is gebeurd, wij
toegang krijgen tot alle door ons relevant geachte informatie en personen, en
dat er niets wordt achtergehouden', aldus managing partner Martijn Snoep.

LANGUAGE: DUTCH; NEDERLANDS"
164107728,2015-06-23T00:00:00,ABN Amro stuurt `tientallen' klanten van kantoor Dubai weg,989907752,Het Financieele Dagblad B.V.,,,,Ondernemen; Blz. 15,,382,,"Ivo Bökkerink

Amsterdam

ABN Amro heeft een aantal klanten van haar kantoor in Dubai weggestuurd. Zij
voldeden volgens de bank niet aan de `hoge standaarden die ABN Amro wereldwijd
voor klant­acceptatie en transacties hanteert'.

Dat heeft ABN Amro maandag bekendgemaakt in een persbericht. De bank neemt 1100
klanten van ABN Amro Private Banking van het kantoor in Dubai door. Inmiddels
heeft de bank 60% van de 1100 klanten opnieuw geëvalueerd. Een deel van deze
klantrelaties is beëindigd. Volgens ingewijden gaat het om enkele tientallen
klanten.

In maart meldde het FD dat de bank vrijwel de complete top van haar succesvolle
privatebankingdesk in Dubai de laan had uit gestuurd. Aanleiding was de
ontdekking van omvangrijke malversaties waarbij medewerkers van dit kantoor
betrokken waren. Het gaat erom dat de rekeningen van particulieren, vooral
Indiase privatebankklanten, zijn gebruikt voor commerciële transacties.

Volgens ABN Amro zijn er tot nu toe aanwijzingen gevonden dat één medewerker in
Dubai betrokken was bij een ongebruikelijke transactie. Hij heeft een bedrag
ontvangen en vervolgens via zijn privérekening bij een andere bank overgemaakt
naar een rekening van een derde partij. Daarmee overtrad hij de regels en de
interne gedragslijnen. Hij is per direct ontslagen.

`De transactie werd uitgevoerd via rekeningen bij andere banken waardoor deze op
geen enkele manier zichtbaar was, of kon zijn, voor de interne controlesystemen
van ABN Amro', zo stelt de bank. `Er zijn geen gelden van klanten van ABN Amro
of andere derden verduisterd en er zijn ook geen klachten of claims van klanten
ontvangen.'

Volgens ABN Amro heeft de bank tot nu toe geen verlies of schade geleden. Het
interne onderzoek zal in het vierde kwartaal van dit jaar worden afgerond.
Daarnaast zijn de lokale toezichthouder DFSA en de Nederlandsche Bank (DNB) nog
bezig met een onderzoek.

De private bank van ABN Amro is momenteel onderwerp van een grootschalig intern
onderzoek. Vorige week zei bestuursvoorzitter Gerrit Zalm tijdens een
hoorzitting in de Tweede Kamer dat alle 1,5 miljoen klantdossiers van de private
bank de komende jaren worden doorgelicht.

De malversaties in Dubai kwamen op een pijnlijk moment voor ABN Amro naar
buiten: de bank was druk bezig met de voorbereiding van de beursgang.

LANGUAGE: DUTCH; NEDERLANDS"
164107729,2015-06-23T00:00:00,Yannis Modalios,989907752,Het Financieele Dagblad B.V.,,,,Beurs; Blz. 19,,473,,"Normaal gesproken schrijf ik niet graag twee weken achter elkaar over hetzelfde
onderwerp. Nu dus wel omdat Griekenland het enige onderwerp is dat momenteel de
beurs beheerst. En terecht, want het breekpunt nadert!

De media staan bol van de visies van macro-economen, kenners en politici.
Afgelopen weekend heb ik mijn nieuwsverslaving gevoed met het lezen van een
overvloed aan visies op Griekenland. En weet u? Ik schaam me dood als
Noord-Europeaan. Waarom? Geen van de media en/of deskundigen beschrijft het
reële humanitaire risico. Het risico van de staat Griekenland waar we zo boos op
zijn, is inmiddels meer dan overbelicht, het risico van de Griekse Jan Modaal
ruim onderbelicht. Reacties in de media worden gedomineerd door opruiers die
`ons' geld terug willen. Een enkele sociale doordenker wordt nauwelijks gehoord.
Daarom nu niet over de gevolgen voor de markt maar voor die Griek, Yannis
Modalios.

Yannis Modalios heeft sinds 2007 zijn inkomen zien krimpen van €10.000 naar een
schamele €7500. Inmiddels is 26% van de Grieken werkloos, velen hebben geen
toegang meer tot ziektekostenvergoeding en de helft van de jongeren is inmiddels
werkzoekend. De Griekse premier Alexis Tsipras weigert daarom niet ten onrechte
de btw te verhogen en de pensioenen te verlagen. Vooral jong talent en heel veel
euro's hebben het land inmiddels verlaten, wat rest zijn bejaarden,
besluitelozen, onwetenden en vaak gevaarlijk naïeve nationalisten.

Als Griekenland op 30 juni de volgende betaling niet na kan komen en vervolgens
ambtenaren, ziekenhuizen en pensioenen niet meer kan betalen, ontstaat een
humanitair drama. De ­pinautomaat zal net zo leeg zijn als de supermarkt,
medicijnen worden schaars, de fysiek sterksten eigenen zich toe wat rest. Laat u
dat gebeuren in Europa?

De keuze voor Europa is doormodderen, kwijtschelden of het risico van een
Griekse deal met Rusland die Europa zal verscheuren. Met een te groot en machtig
Grieks leger en nog legere maag kan dit louter ellende tot gevolg hebben.

Zet schulden alsjeblieft om in haalbare langlopende verplichtingen en laat de
blunders achter ons. We zijn misschien `ons' geld kwijt, maar Yannis Modalios en
zijn familie zijn anders echt hun leven kwijt.

We weten inmiddels al te goed dat iedere Griekse regering in het verleden met de
steun van (hoe is het mogelijk?) nog steeds gerespecteerd Nobelprijswinnaar Joe
Stiglitz en zakenbank Goldman Sachs de wereld voor de gek hield. En we zijn er
in al onze wijsheid helaas ingetrapt. Dan weten we toch ook dat er geen
financiële uitweg is, slechts een humane. Ik ben bereid daarvoor te `betalen',
ik hoop u ook.

Marco Groot is medeoprichter van consultancy- en coachingsbureau 8daw. Hij
werkte 25 jaar in de financiële sector, onder meer als hoofd aandelen van
­Rabobank. Disclaimer en meer columns op http://fd.nl/groot

Marco Groot

LANGUAGE: DUTCH; NEDERLANDS"
164107730,2015-06-23T00:00:00,Blokker duikt in de verliezen; Winkelconcern schrijft voor het eerst in zijn bestaan rode cijfers,989907752,Het Financieele Dagblad B.V.,,,,Ondernemen; Blz. 13,,608,,"Winkelconcern schrijft voor het eerst in zijn bestaan rode cijfers

Richard Smit en Wouter Keuning

Amsterdam

Voor het eerst in haar geschiedenis lijdt Blokker Holding, het bedrijf achter de
winkels van Blokker, Xenos en Intertoys, een nettoverlies. Dat blijkt uit het
maandag verschenen jaarverslag van het bedrijf. Het verlies kwam uit op €20 mln.

Vorige week moest topman Roland Palmer onverwacht zijn biezen pakken. Hij werd
tijdelijk opgevolgd door Theo de Kool, die tijdelijk van de raad van
commissarissen naar het bestuur was overgestapt om Palmer te ondersteunen.

Het Blokker-concern maakte in mei al bekend dat de omzet in 2014 terugliep met
1,1%. Maar het zojuist verschenen jaarverslag vermeldt een veel grotere
teruggang: de netto-omzet daalde van €2,5 mrd naar €2,1 mrd.

Het verschil is volgens een woordvoerder deels toe te schrijven aan de verkoop
van de negentien winkels van tuincentrum Overvecht. Maar het grootste effect
komt door de buitenlandse winkelformule Casa, die niet langer is verwerkt in de
geconsolideerde cijfers.

Dit kan duiden op een aanstaande verkoop van de ruim 500 winkels met 3240
werknemers, maar op dit punt wil de woordvoerder geen verdere toelichting geven.
Casa is de afgelopen 25 jaar groot geworden onder leiding van Albert Blokker,
die vorig jaar terugtrad uit het bestuur.

Het gebroken boekjaar, dat liep van 26 januari 2014 tot en met 24 januari dit
jaar, is teleurstellend geweest voor Blokker Holding. Dat schrijft de raad van
commissarissen in het jaarverslag, wijzend op de tegenvallende omzet en
resultaatontwikkeling.

Het concern schoot in het rood doordat de omzetten daalden en kosten toenamen.
Extra uitgaven voor verbetering van de klantenservice, ook online, en marketing
leidden tot een aanzienlijke ­daling van het nettoresultaat.

Over dit jaar is Blokker Holding voorzichtig. De eerste tekenen van economisch
herstel zouden volgens het concern zichtbaar moeten worden in de Europese landen
waarin het actief is. Tot nu toe is er slechts een aarzelend herstel van het
consumentenvertrouwen dat zich ook reflecteert in de verkopen bij winkelformules
van Blokker.

Bestuursvoorzitter Roland Palmer wist de negatieve trend niet op tijd te keren.
De zoon van Ans Palmer-Blokker, zus van Jaap en Albert Blokker, kwam in 2011 aan
het roer na het overlijden van Jaap Blokker. Vier jaar lang probeerde hij
achterstallig onderhoud aan de winkelformules weg te werken.

De strategische maatregelen die Palmer heeft genomen, worden door het nieuwe
bestuur omarmd en voortgezet. Het concern wil binnen drie jaar weer winstgevend
groeien in de sectoren huishoud, speelgoed en wonen. In die tijd moet ook de
achterstand op het gebied van internetverkoop zijn ingelopen.

Voordat Palmer aantrad, was niet in webverkoop geïnvesteerd. De voormalige
topman richtte een apart bedrijf op dit voor alle winkelketens van de grond te
krijgen. In 2014 leverde dit Blokker een internetomzet van circa €100 mln op.
Dat bedrag moet de komende twee jaar groeien naar €300 mln.

Verder zijn verschillende winkelformules, die onder Jaap Blokker waren verstoft,
onder handen genomen. Dat gaat verder dan een likje verf. De winkels van
Blokker, Leen Bakker, Big Bazar en Xenos zijn gemoderniseerd en de formules zijn
gestart om aan de achterkant meer samen te werken. Bij de Blokker-winkels zijn
ontslagen gevallen.

Niettemin moest Palmer vorige week het veld ruimen door een `verschil van
inzicht' met de commissarissen. Volgens betrokkenen gaan de veranderingen niet
snel genoeg. Palmer heeft in elk geval niet kunnen voorkomen dat het
detailhandelsconcern voor het eerst een verlies moest melden.

LANGUAGE: DUTCH; NEDERLANDS"
164107731,2015-06-23T00:00:00,"Inzakkende groei opkomende landen geen cyclisch, maar een structureel probleem; Nieuwe ronde hervormingen is nodig, maar elites nemen vooral maatregelen om bevoorrechte positie te verdedigen",989907752,Het Financieele Dagblad B.V.,,,,Economie & Politiek; Blz. 7,,680,,"Nieuwe ronde hervormingen is nodig, maar elites nemen vooral
maatregelen om bevoorrechte positie te verdedigen

Marcel de Boer

Amsterdam

Al een maand lang stappen beleggers vrijwel dagelijks uit staats- en
bedrijfsleningen uit opkomende landen en al vijf weken verkopen ze meer aandelen
uit die landen dan dat ze er kopen. Uit cijfers van Morgan Stanley, Bank of
America en EPFR, een bedrijf dat geldstromen van beleggingsfondsen bijhoudt,
blijkt dat er geen sprake is van een paniekbeweging, maar van een gestage
uitstroom. Analisten maken zich echter in toenemende mate zorgen dat deze
uitstroom op enig moment in een regelrechte kapitaalvlucht ontaardt.

`Dit is vrijwel zeker geen tijdelijke ontwikkeling, maar iets veel
zorgwekkenders', stelde Erik Nielsen van UniCredit vorige week in een notitie.
De markt prijst volgens hem een zwakkere groei van de opkomende landen in, en
een aantrekkende bedrijvigheid in de ontwikkelde wereld. Maar als eenmaal
duidelijk is dat de problemen in de opkomende landen vooral structureel van aard
zijn en de groei nog slechts gebaseerd op goedkoop krediet, kan de boel in een
stroomversnelling komen.

Voor veel marktpartijen was de scherpe neerwaartse bijstelling van de
`opkomende' groei door de Wereldbank eerder deze maand een eyeopener. Beleggers
die de cijfers over de wereldhandel van het Centraal Planbureau (CPB) volgen,
hadden al in de gaten dat de puf eruit is. In het eerste kwartaal van dit jaar
daalden de importen van de opkomende landen met 4,3%, de op twee na grootste
krimp in twintig jaar.

Een deel van de verklaring voor de inzakkende wereldhandel moet worden gezocht
in China. Dat land probeert zijn afhankelijkheid van investeringen en export te
verminderen en zijn economie meer op consumptieve vraag te enten. Die transitie
lijkt de economie nu veel harder te raken dan gehoopt.

Zo meldde olieconcern BP onlangs dat de groei van de energieconsumptie in China
is teruggelopen tot slechts 2,6%, minder dan de helft van de gemiddelde groei in
de afgelopen tien jaar. Dit is een duidelijk signaal dat de groei sneller inzakt
dan uit de officiële cijfers blijkt. Net zo veelzeggend is het bericht dat veel
grote westerse bedrijven banen schrappen in China omdat ze ontevreden zijn over
de ontwikkeling van de winstgevendheid van hun Chinese activiteiten.

Terwijl China de investeringen beperkt, is dat in de meeste andere opkomende
landen al jaren vanzelf gaande, stelt econoom Patryk Drozdzik van Morgan
Stanley. In de drie jaar voor de kredietcrisis uitbrak, lag het groeitempo van
de investeringen in opkomende landen gemiddeld op 11%. Dat is nu nog maar 1%.

Tot 2008 draaiden de opkomende economieën op twee motoren: de consumptie en de
investeringen. Na de recessie viel die laatste motor uit en was het slechts de
consumptie die de groei aanjoeg. `Een dergelijk model is nooit duurzaam',
benadrukt Drozdzik. `Nu ziet het er inderdaad naar uit dat ook de
consumptiemotor afslaat.' Volgens de econoom resulteren de ingezakte
investeringen in lagere bedrijfswinsten, geringere banengroei en zwakkere
loonontwikkeling. De lagere inflatie duwt ondertussen de reële rente omhoog, wat
zowel de investeringen als de consumptie raakt.

Om de neerwaartse trend te keren en de potentiële groei weer op te voeren,
moeten de opkomende landen werk maken van structurele hervormingen, adviseert
het IMF al geruime tijd. Maar omdat de beleidsmakers in die landen voor ogen
hebben dat de inzinking cyclisch is en met overheidsbestedingen kan worden
gepareerd, is er in de meeste landen nog nauwelijks begonnen met
liberaliseringen van arbeids- en productmarkten, zegt Nielsen.

Erger, stelt de econoom, vooral in landen met zwakkere instituties zijn eerder
extra belemmeringen ingevoerd. De regerende elite in landen als Turkije en
Rusland kon niet langer haar legitimiteit ontlenen aan een snelle groei en zag
zich daarom genoodzaakt maatregelen te nemen om haar positie te versterken. Zo
raken de landen van de regen in de drup.

1%

Het groeitempo van investeringen in opkomende landen is gemiddeld nog maar 1%.

LANGUAGE: DUTCH; NEDERLANDS"
164107732,2015-06-22T00:00:00,"Assad verliest elk gezag in failliete oorlogseconomie; Verenigde Staten houden afstand van Syrisch regime, terwijl de jihadisten van Isis oprukken naar Damascus",989907752,Het Financieele Dagblad B.V.,,,,Opinie & Dialoog; Blz. 9,,875,,"Verenigde Staten houden afstand van Syrisch regime, terwijl de
jihadisten van Isis oprukken naar Damascus

Leo Kwarten

Staat het regime van president Bashar al-Assad op instorten? Die vraag speelde
door mijn hoofd toen ik onlangs door de Syrische hoofdstad Damascus reed. De
berichten van het front waren slecht. In maart had Assad de provincie Idlib
verloren aan Jabhat al-Nusra en zijn bondgenoten. In mei werd de strategische
oasestad Palmyra veroverd door Islamitische Staat (Isis). Opvallend was dat het
Syrische leger zich op kousenvoeten uit Palmyra had teruggetrokken. `Een
tactische hergroepering', blufte regimespreekbuis Al-Watan.

Maar de Syriërs die ik sprak, wisten beter: Assad moet zuinig zijn op zijn
soldaten. Er zijn er al 60.000 gedood. Ze sneuvelen bij bosjes. Niemand wil nog
het leger in.

Vorig jaar klonk in Damascus nog bravoure: men geloofde in een militaire
overwinning. Nu zag ik alleen de bleke contouren van een uitgehold regime. Mijn
taxichauffeur was een militair in een mottig uniform wiens soldij van $100 per
maand hopeloos tekort schoot. Er was geen staat meer om trots op te zijn, zei
hij.

En dan had hij het niet eens over de schamele 30% van het Syrische grondgebied
dat Assad nog rest. Nee, het ging om de staat die repressie altijd verlicht had
met baangaranties, lage huren en prijssubsidies. Nu is 60% van de Syriërs
werkloos, zijn de huren hoger dan in Amsterdam en verrijken Assads officieren
zich aan de smokkel van basisproducten.

Economisch is Syrië allang failliet. Assad verkeert in acute geldnood. Sinds
Isis in 2013 de olievelden in Noordoost-Syrië veroverde, komen nauwelijks nog
harde valuta binnen. Importen zijn daardoor ontoereikend, en dus laat Assad alle
ruimte aan profiteurs en maffiosi om het vacuüm te vullen. Er is een
oorlogseconomie ontstaan waarin de staat elk gezag verloren heeft.

Voor de burgers wordt alles onbetaalbaar. De enige reden dat de Syrische pond
niet in een vrije val raakt, zijn Iraanse kapitaalinjecties. En ironisch genoeg
ook de miljoenen dollars die de gehate Saoediërs en Qatarezen elke maand
uitbetalen aan de rebellen die op hun loonlijst staan.

De Verenigde Staten praten ineens hardop over de mogelijke val van het Syrische
regime. Minister van Defensie Ashton Carter lijkt daar zelfs op aan te sturen.
`We zouden graag zien dat Assad van het toneel verdwijnt', zei hij vorige week.
`Dat kan omdat zijn leger ernstig verzwakt is'. Dat is een merkwaardige
redenering.

Als de Amerikanen de jihadisten van Isis in Syrië willen verzwakken, zijn ze dan
gebaat bij ineenstorting van het regime? Klaarblijkelijk wel. De Amerikaanse
luchtmacht bombardeert alleen in Noord-Syrië, en dan uitsluitend plaatsen waar
het Syrische leger niet aanwezig is. Anders zou dat kunnen worden uitgelegd als
steun aan Assad. Elders kan Isis dus vrij bewegen.

Zo horen we hoopvolle berichten dat Koerdische milities de Isis-strijders met
Amerikaanse luchtsteun hebben verdreven uit de Syrisch-Turkse grensstreek. Maar
dankzij Amerika's selectieve bombardementen heeft Isis zijn invloed juist enorm
kunnen uitbreiden in Oost-Syrië, rond Homs en Damascus en aan de Syrisch-Iraakse
grens. De VS staken geen vinger uit toen Palmyra viel. Tegen de tijd dat het
kalifaat zijn `hoofdstad' Raqqa verliest aan de Koerden, staan de jihadisten
misschien al in Damascus. Moeten we dat dan uitleggen als een overwinning in de
strijd tegen het terrorisme?

Ook elders in Syrië zijn de rebellen in opmars. Het is een allegaartje van
strijdgroepen, maar de voortrekkersrol wordt vervuld door Jabhat al-Nusra, de
jihadistische rivaal van Isis. Dat deze groepen sinds kort samenwerken in plaats
van elkaar in de haren te vliegen, is te danken aan een nieuwe regionale
alliantie van Saoedi-Arabië, Qatar en Turkije.

In reactie op de toenadering tussen de VS en Iran hebben deze soennitische
landen besloten de anti-Iraanse krachten in de regio te bundelen. De VS willen
hun traditionele bondgenoten met de Iran-deal niet voor het hoofd stoten. Daarom
hielpen zij vanuit `operation rooms' in Jordanië en Turkije het Idlib-offensief
te coördineren.

Dat was onverstandig. Jabhat al-Nusra kan worden omschreven als Isis-light. Ze
willen ook een islamitische staat, excuteren er gretig op los en onderdrukken
niet-soennieten. Onlangs poogde leider Abu Mohammed al-Jolani zich in een
zeldzaam interview salonfähig te maken. Hij zou niet vechten tegen het Westen,
beloofde hij. En o ja, alawieten hebben niets te vrezen zolang ze hun geloof
maar afzweren.

Hij overtuigt niemand. Zeker niet nadat zijn strijders op 10 juni twintig
druzische burgers hadden vermoord. Nu staan ze op een steenworp afstand van
Assads alawitische stamgebied.

Onmachtig om iets te doen tegen zoveel vijanden heeft het regime zich
teruggetrokken op de as Damascus-Homs-­Latakia: een rompstaat waarin het met
behulp van Iran en 50.000 sjiitische strijders uit Irak, Libanon en Afghanistan
vooralsnog standhoudt. Intussen klinkt in Damascus nog elke dag de `musica
dimashq': de inslagen aan het front dat hier nooit ver weg is. Geen prettig
geluid voor een regime waarvan de VS kennelijk ten koste van alles verlost
willen worden.

Leo Kwarten is arabist en adviseert bedrijven die opereren in het
­Midden-Oosten.

LANGUAGE: DUTCH; NEDERLANDS"
164107733,2015-06-22T00:00:00,Svitzer staakt aanval op Rotterdamse slepersmarkt; Oplopende verliezen dwingen bedrijf tot terugtrekken uit haven,989907752,Het Financieele Dagblad B.V.,,,,Ondernemen; Blz. 11,,594,,"Oplopende verliezen dwingen bedrijf tot terugtrekken uit haven

Pieter Lalkens

Rotterdam

De poging van Svitzer, de sleepbootdochter van de grote Deense rederij A.P.
Møller-Maersk, om een deel van de Rotterdamse markt te veroveren is mislukt.
Volgens diverse bronnen zijn na anderhalf jaar de verliezen flink opgelopen en
maakt het bedrijf een terugtrekkende beweging.

De vakbonden Nautilus en FNV Havens melden dat Svitzer zijn vier slepers uit de
Rotterdamse haven heeft gehaald en elders ingezet. Bestuurder Tom Koningh van
FNV Havens schat dat Svitzer maandelijks tussen de €200.000 en €300.000 verlies
lijdt in Rotterdam. Zijn collega bij Nautilus, Marcel van Dam: `In de huidige
situatie zou het bedrijf pas in 2018 of 2019 winst maken.'

Marc Niederer, baas van Svitzer in Europa, wil de problemen niet bevestigen. Hij
beperkt zich tot de volgende reactie: `We evalueren continu hoe we op korte en
lange termijn onze klanten het beste kunnen bedienen. Er ligt voor Rotterdam ook
een aantal suggesties op tafel, die we op dit moment ­bestuderen.' Niederer
hoopt deze zomer een keuze te maken.

Hij benadrukt weliswaar dat Svitzer actief wil blijven in Rotterdam, maar over
het hoe wil hij niets kwijt. Volgens Marcel van Dam van Nautilus behoudt het
Deense bedrijf zijn sleepcontracten, maar wordt het eigenlijke werk uitbesteed
aan concurrent Fairplay.

Op het hoofdkantoor in Hamburg is manager Jörg Mainzer van Fairplay beknopt in
zijn commentaar: `Er worden op verschillende niveaus gesprekken gevoerd.' Als de
deal doorgaat, zou Fairplay volgens ingewijden `de lachende derde' zijn in de
Rotterdamse ­slepersmarkt.

De plotselinge komst van Svitzer vorig jaar in de Rotterdamse haven veroorzaakte
veel tumult bij de gevestigde orde in de slepersmarkt. In de haven waren drie
sleepdiensten actief: Smit, Kotug en Fairplay. De drie partijen waren boos omdat
Svitzer alleen op het lucratieve deel van de markt actief werd, namelijk op de
Tweede Maasvlakte, waar de grote containerterminals zijn gevestigd.

Bovendien kaapte de Deense sleper direct drie grote klanten weg. Dat waren de
containerrederijen Maersk, MSC en CMA CGM. Zij waren van plan een alliantie te
vormen, die de naam P3 zou dragen. De samenwerking werd echter geblokkeerd door
mededingingsautoriteiten. Volgens Niederer heeft dit geen invloed gehad op de
contracten, deze worden met de drie afzonderlijke rederijen voortgezet.

Voor de tegenvallende resultaten worden door marktkenners verschillende
mogelijke oorzaken aangewezen. Zo is door een onderzoek van
mededingingsautoriteit ACM de afspraak komen te vervallen dat slepers elkaar
steunen in tijden van piekdrukte; voor partijen met relatief weinig schepen kan
dit problemen opleveren.

Verder kan ook de hoeveelheid werk op de Tweede Maasvlakte tegenvallen. De
onlangs geopende nieuwe terminal van APMT (ook een dochter van Maersk) levert
nog weinig werk op en die van RWG moet nog worden geopend.

De bonden zeggen in de onderhandelingen met Svitzer over de werkgelegenheid te
hebben bedongen dat er één schip terugkomt naar Rotterdam. Volgens Tom Koningh
van FNV Havens zal dat schip van Iskes komen, de partner van Svitzer in de
Amsterdamse haven. Daar heeft deze combinatie 100% van de markt in handen.
Verder breidt Svitzer zijn Amsterdamse vloot met één schip uit.

Smit en Kotug kijken momenteel naar de vorming van een joint venture. De
onderhandelingen zijn nog niet afgerond. Deze combinatie zou in de Maasstad
uitkomen op een aandeel van naar schatting 75%. Fairplay en Svitzer zouden de
overige 25% verdelen.

LANGUAGE: DUTCH; NEDERLANDS"
164107734,2015-06-19T00:00:00,Duur peertje,989907752,Het Financieele Dagblad B.V.,,,,Beursplein; Blz. 27,,406,,"Voor wie een graantje wil meepikken van de gekte op de Londense huizenmarkt,
maar geen £614.000 op de plank heeft liggen (de gemiddelde vraagprijs), is de
aanschaf van wat aandelen in makelaarsbedrijf Foxtons wellicht een optie. Die
kosten zo'n £2,60 per stuk en bewegen recht evenredig mee met de woonlasten in
de Britse hoofdstad.

Deze week werd bekend dat de Londense huizenprijzen hun opmars hervat hebben.
Sinds de verkiezingsnederlaag van `Red Ed' Miliband, de Labour-leider die het
snode plan had om dure huizen extra te gaan belasten, hebben de Londenaren er
weer zin in. Na maanden van stagnerende vraagprijzen durven lokale huiseigenaren
nu 5,7% meer te vragen voor hun optrekjes dan een jaar eerder. De barrière van 6
ton is voor het eerst in de historie geslecht.

Foxtons heeft als Londense woningmakelaar een marktaandeel van 10% tot 20% en
zucht onder een bedenkelijke reputatie. Het bedrijf gebruikt snelle verkopers,
die vaak amper meerderjarig zijn, maar extreem pushy. Deze makelaars wonen vaak
nog bij hun ouders thuis en hopen die situatie snel te kunnen ontvluchten,
waarbij een status van `superdealmaker' natuurlijk helpt.

Op een markt waar verkopers en verhuurders de macht hebben, komt Foxtons ermee
weg. Zo liet ondergetekende zich moeiteloos overhalen tot de huur van een
vochtige kelder in een Londense buitenwijk tegen £1375 kaal per maand, wat
overigens beneden het gemiddelde van £1472 is. De Foxtons-makelaar was in dit
geval een Litouwse schone van begin twintig, die buiten werkuren veel minder
glamoreus blijkt te zijn. Dat laatste werd duidelijk tijdens een toevallig
treffen in een winkelcentrum.

Is Foxtons de huizenagent die Londen verdient, vroeg The Guardian zich deze week
af in een artikel. Waarschijnlijk wel. Een stad met mensen die ervan uitgaan dat
morgen alles duurder is, en dat bezit van stenen de beste manier is om rijk te
worden, moet niet zeuren als tussenpersonen daarop inspelen.

Toch moet Foxtons oppassen, en beleggers in het bedrijf dus ook. Een huurbaas is
naar de rechter gestapt, omdat hij £616 voor het vervangen van een peertje wat
te veel van het goede vond. Als hij gelijk krijgt, zou dat kunnen leiden tot een
vloedgolf aan claims, die tot £42 mln kunnen oplopen. Dat is evenveel als
Foxtons' totale winst voor belasting in 2014.

In veel Londense huiskamers wordt hoopvol naar de afloop van het dispuut
uitgezien.

Mathijs Schiffers is correspondent voor het FD in Londen.

LANGUAGE: DUTCH; NEDERLANDS"
164107735,2015-06-19T00:00:00,Op de valutamarkt kijken beleggers naar de Fed; Euro stijgt na uitspraken van `duif' Janet Yellen,989907752,Het Financieele Dagblad B.V.,,,,Beursplein; Blz. 26,,419,,"Euro stijgt na uitspraken van `duif' Janet Yellen

Giel ten Bosch

Amsterdam

Het Amerikaanse stelsel van centrale banken (Fed) en Grexit strijden deze week
om de aandacht van beleggers. Op de aandelenbeurzen lijkt de Grexit aan de
winnende hand, met dalende koersen als gevolg.

Maar op de valutamarkt zijn de ogen meer gericht op de Fed en de uitspraken van
voorzitter Janet Yellen. Want terwijl steeds meer beleggers, analisten en
politici zich schrap zetten voor een Grexit, stijgt de euro donderdag verder in
waarde, naar $1,14 per euro bij het sluiten van de Amsterdamse beurs.
Opmerkelijk, aangezien de angst voor een vertrek van Griekenland uit de eurozone
toch nauwelijks goed nieuws voor de Europese eenheidsmunt genoemd kan worden.

Maar het gaat valutabeleggers meer om het rentebeleid in de VS.

En de Fed was niet `havik' genoeg, zegt Petr Krpata, valutastrateeg van ING in
Londen. Haviken staan voor mensen (bankiers, economen, beleggers) die willen dat
de Federal Reserve een stringent beleid voert en snel de rente optrekt bij de
eerste tekenen van inflatie of economische groei en goede werkgelegenheid.
Daartegenover staan de `duiven', die een ruim monetair beleid voorstaan en juist
beducht zijn voor een te snelle verhoging van de leentarieven   als geld duurder
wordt, kan dat een economisch herstel schaden. Yellen heeft een prominente plek
in het kamp van deze duiven.

`De boodschap van de Federal Reserve was redelijk gematigd van toon', aldus
Krpata. Daarnaast hebben de Fed-bestuurders hun rentetaxaties verlaagd. Voor de
vergadering van woensdag werd nog uitgegaan van een beleidsrente van 1,875% eind
2016, na de vergadering was dat 1,625%.

`Daarom daalt ook de dollar tegen de euro.' Dat heeft geen invloed op de
langetermijntrend, zegt de valutastrateeg. `Dit is een uitgelezen moment om
short te gaan op de euro. Wij verwachten nog steeds pariteit binnen twaalf
maanden.'

Ook ABN Amro gaat nog steeds uit van pariteit. Dat de koers van de dollar is
gedaald verklaart zij ook uit het feit dat de Fed wat voorzichtiger was. `Dat
zet de dollar onder druk.'

Mario Draghi, de president van de Europese Centrale Bank, zal deze beweging met
lede ogen aanzien. De Italiaan ziet liever een goedkopere euro. Dat is goed voor
de concurrentiepositie van Europese bedrijven en bovendien kan dan makkelijker
inflatie worden geïmporteerd. Maar dat is meer een gedachte voor de lange
termijn. Voor de korte termijn is het toch echt Griekenland waar het hoofd van
Draghi vol mee zit.

LANGUAGE: DUTCH; NEDERLANDS"
164107736,2015-06-18T00:00:00,Pensioengeld zoekt veilige bestemming in vliegvelden; Luchthavens vormen stabiele beleggingen voor investeerders,989907752,Het Financieele Dagblad B.V.,,,,Beurspro; Blz. 21,,738,,"Luchthavens vormen stabiele beleggingen voor investeerders

Riepko de Vries en Giel ten Bosch

Amsterdam

De twee grootste pensioenbeleggers van Nederland, APG en PGGM, zijn actief op
zoek naar mogelijkheden om in vliegvelden te beleggen. Maar er is veel
concurrentie, want het monopolistische karakter en de stabiele kasstroom maken
van luchthavens gewilde investeringen.

APG (belegd vermogen van ruim €432 mrd) heeft al een paar honderd miljoen
geïnvesteerd in de Britse vliegvelden Heathrow en London City en het vliegveld
van Brussel. Ook PGGM (belegd vermogen van €200 mrd) heeft vliegveldbeleggingen,
via diverse investeringsfondsen. Sinds 2008 heeft de pensioenuitvoerder een
eigen infrastructuurteam, dat inmiddels 22 man sterk is. `Die zijn actief op
zoek naar beleggingen in vliegvelden', laat een zegsman weten.

De opbrengsten van beleggingen in luchthavens kunnen niet alleen komen uit
start- en landingsrechten, maar ook uit vastgoed, parkeerplaatsen en retail.
Voordeel bij de laatste twee is dat het rendement kan worden opgevoerd door aan
verschillende knoppen te draaien. Parkeertarieven kunnen bijvoorbeeld omhoog
worden geschroefd en arbeidskosten omlaag.

De tarieven voor het gebruik van de infrastructuur worden periodiek aangepast
aan de inflatie. `De reden is dat bij beleggen in infrastructuur, het geld voor
lange tijd vastzit. Dat brengt een inflatierisico met zich mee', legt een
zegsman van APG uit. `Omdat wij beleggen voor pensioenfondsen met
langetermijnverplichtingen past dit goed in de beleggingsportefeuille.'

Winkelcentra op vliegvelden kunnen uiterst lucratief zijn. De bezoekers kunnen
geen kant op, moeten de tijd doden voor hun vlucht vertrekt en hebben meestal
redelijk diepe zakken. `Passagiers kopen een horloge in plaats van popcorn', vat
Harold d'Hauteville het samen. De Fransman is bij de vermogensbeheertak van
Deutsche Bank verantwoordelijk voor beleggingen in infrastructuur. Het eerste
fonds, opgericht in 2007 en €2,1 mrd groot, investeerde al in Heathrow. Een
tweede fonds is in de maak. `Daarmee gaan we zeker naar vliegvelden kijken.'

`Het is een populaire belegging', legt hij uit. `Tijdens de crisis is het ook
een veerkrachtige belegging gebleken. En het aantal vluchtbewegingen blijft
groeien. Wel moet je goed kijken naar het type vliegveld. Veel regionale
luchthavens zijn erg afhankelijk van budgetmaatschappijen. Die kunnen
gemakkelijker besluiten te vertrekken. Ook de alternatieven zijn belangrijk,
zoals hogesnelheidstreinen. Voor het traject van Milaan naar Rome bijvoorbeeld
is dat een serieuze concurrent van de luchtvaart.'

Behalve een groeiende vraag is er ook steeds meer aanbod van
vliegveldbeleggingen. Overheden in met name Europa zien de (gedeeltelijke)
privatisering van luchthavens als een welkome aanvulling voor de schatkist.

Zo verkocht Slovenië vorig jaar een belang van 77,5% in het vliegveld van
Ljubljana aan de Duitse vliegveldspecialist Fraport voor €177 mln.

De Franse overheid verkocht in december een belang van 49,9% in het vliegveld
van Toulouse aan Chinese investeerders voor €308 mln. En daar zal het niet bij
blijven. Deze week heeft het Franse parlement een wet behandeld die onder meer
regelt dat de bedrijven die de vliegvelden van Nice en Lyon exploiteren,
verkocht kunnen worden. De infrastructuur blijft wel in handen van de Franse
staat.

Een zegsman van PGGM laat desgevraagd weten `zeker aan tafel te gaan zitten' als
de mogelijkheid zich voordoet om in de luchthavens van Lyon en Nice te
investeren.

APG stelt dat er nog niet zoveel informatie over deze luchthavens is, maar dat
de pensioenuitvoerder `zou kunnen gaan kijken'. Het gaat de pensioenbelegger
niet om het retaildeel, maar om de inkomsten uit start- en landingsrechten. Het
winkelgedeelte is naar de smaak van APG iets te conjunctuurgevoelig.

Menig belegger kijkt ook verlekkerd naar Schiphol. `Een hele goede luchthaven',
vindt d'Hauteville van Deutsche Bank. `Maar in publieke handen.' De Staat, de
gemeente Amsterdam en een aantal andere gemeenten zijn de aandeelhouders.

`De overheid ziet dat er een goed dividendrendement uit Schiphol komt',
concludeert Ron Boots, hoofd infrastructuur beleggingen bij APG . `Er kan een
moment komen dat de discussie over privatisering weer oplaait. Daar bereiden we
ons op voor.'

€ 308 mln

Chinese investeerders telden eind 2014 €308 mln neer voor een belang van 49,9%
in het vliegveld van Toulouse.

LANGUAGE: DUTCH; NEDERLANDS"
164107737,2015-06-18T00:00:00,Deels schrappen lage btw is goed,989907752,Het Financieele Dagblad B.V.,,,,In het nieuws; Blz. 2,,356,,"Durf kan het kabinet niet worden ontzegd. Het uitgelekte voorstel om als
onderdeel van de belastinghervorming het verlaagde btw-tarief voor een groot
deel te schrappen, heeft een storm van protest uitgelokt. Het risico van een
Malieveld vol met demonstrerende kappers, schoenmakers en recreatiewerkers is
anderhalf jaar voor algemene verkiezingen geen fijn vooruitzicht voor politici.

Het kabinetsvoorstel verdient echter steun, omdat het voortkomt uit rationele
afwegingen die ten grondslag behoren te liggen aan de inrichting van een
belastingstelsel. De argumenten die ooit golden voor het verlaagde tarief zijn
achterhaald of zijn nooit echt valide geweest. Intussen bestaat brede consensus
over de voordelen van omzetbelasting boven andere manieren om belasting te
heffen.

Het verlaagde tarief wordt wel verdedigd als instrument voor herverdeling, in de
veronderstelling dat lagere inkomens een groter deel van dit inkomen besteden
aan goederen en diensten die in het 6%-tarief vallen. In de praktijk blijkt dit
niet zo te zijn. Hogere inkomens, die duurder uit eten gaan en vaker een concert
bezoeken, profiteren in harde euro's zelfs meer van het lage tarief. Voor
inkomensnivellering liggen andere belastinginstrumenten meer voor de hand.

Een ander veelgehoord argument luidt dat het verlaagde tarief de werkgelegenheid
in arbeidsintensieve dienstverlening stimuleert. Het argument dus van de kappers
en de fietsenmakers. Hiervoor geldt dat moeilijk is vast te stellen welke
arbeidsintensieve dienstverlening prijsgevoelig is. Bovendien leidt verhoging
van de btw tot verlaging van de loon- en inkomstenbelasting, dus tot lagere
arbeidskosten in de dienstverlening. Verder krijgt iedereen meer geld in de
portemonnee om uit te geven.

Het kabinet waakt voor het gevreesde grensgebiedeffect   winkelen over de grens
door het lage tarief op voedingsmiddelen te behouden.

Duidelijk is dat de verhoging van 6% naar 21% het zuur is van de
belastinghervorming. Met het geld dat beschikbaar is voor lastenverlichting kan
het kabinet gericht de nadelige gevolgen compenseren. Hopelijk stemt dat boze
belangenbehartigers, ook iets milder.

LANGUAGE: DUTCH; NEDERLANDS"
164107738,2015-06-18T00:00:00,Aantal datacentra in Nederland afgelopen jaar razendsnel gegroeid,989907752,Het Financieele Dagblad B.V.,,,,Ondernemen; Blz. 17,,216,,"Amsterdam Het aantal datacentra in Nederland is het afgelopen jaar met bijna 10%
gegroeid. Datacenters zijn beveiligde gebouwen waarin computerapparatuur staat
opgesteld die is verbonden met internet. Dat is de belangrijkste conclusie uit
het Dutch Datacenter Report 2015 van de DDA, de brancheorganisatie van
datacentra. Bovendien denkt de helft van de ondervraagde partijen binnen vijf
jaar een nieuw gebouw neer te zetten.

Het overgrote deel van de gebouwen is in gebruik door technologiebedrijven,
zoals hostingproviders en online dienstverleners. De cloud - externe dataopslag
buiten het eigen netwerk of computer - is daarbij een grote aanjager.

Rond de steden Rotterdam, Eindhoven en Groningen is de groei het sterkst
gebleken. Hier bevinden zich kennisintensieve en innovatieve bedrijven die zich
verder ontwikkelen dankzij een goede ICT-infrastructuur.

Volgens het rapport leveren de centra beperkte werkgelegenheid op (2100 fte's),
maar zijn wel voor steeds meer sectoren cruciaal. Door verregaande
digitalisering zijn niet alleen het bedrijfsleven, maar ook maatschappelijke
instituten als ziekenhuizen en onderwijsinstellingen sterk afhankelijk van de
aanwezigheid van datacentra. Bovendien zijn de datacenters belangrijke spelers
bij de verdere ontwikkeling van de internetsector. fd

LANGUAGE: DUTCH; NEDERLANDS"
164107739,2015-06-17T00:00:00,Angst voor banenverlies en `extreme ongelijkheid' door robotisering is onnodig; Rapport pleit voor onderwijs dat aansluit bij nieuwe technologie,989907752,Het Financieele Dagblad B.V.,,,,Economie & Politiek; Blz. 4,,624,,"Rapport pleit voor onderwijs dat aansluit bij nieuwe technologie

Franka Rolvink Couzy

Amsterdam

We moeten ons niet laten verlammen door de angst dat robots en de digitalisering
ons werk overnemen. Wie de nieuwe technologie omarmt en actief op zoek gaat naar
de kansen die het biedt, krijgt andere mogelijkheden. Met andere woorden:
innovatie leidt dus niet per definitie tot baanverlies. Belangrijk is wel dat de
politiek en de beleidsmakers meedoen, en de nieuwe technologie, zoals drones en
het werken met grote hoeveelheden data, via scholing en wet- en regelgeving in
de samenleving inbedden. Dat zegt Rinie van Est, onderzoeker van het Rathenau
Instituut.

Van Est heeft met zijn collega-onderzoekers in opdracht van de commissie voor
Sociale Zaken en Werkgelegenheid onderzoek gedaan naar de relatie tussen
technologie en werkgelegenheid. De Tweede Kamer had om dit onderzoek gevraagd
nadat minister van Sociale Zaken en Werkgelegenheid Lodewijk Asscher eind
september op het jaarlijkse congres van Sociale Zaken en Werkgelegenheid stelde
dat robotisering een verwoestende invloed heeft op de werkgelegenheid en extreme
ongelijkheid bevordert.

Volgens Asscher is nu al sprake van een geringere beloning van werknemers, een
schevere inkomensverdeling en minder inkomenszekerheid. Hij wijst erop dat
robots in hoog tempo `toegankelijker, betrouwbaarder en goedkoper' worden. Ze
kunnen ook nog eens `24 uur per dag werken, zijn nooit ziek, zeuren niet om
loonsverhoging en staken niet'. Daardoor wordt het steeds interessanter voor
werkgevers ze in te schakelen. `Voor een aanzienlijk deel van de bestaande banen
kunnen zij werknemers vervangen', stelt Asscher.

Nieuwe technologieën hebben altijd tot maatschappelijke zorgen geleid, zo
stellen de onderzoekers van Rathenau. Nog voor de opkomst van de personal
computer in 1979 stelde het kabinet een commissie in die de maatschappelijke
gevolgen van micro-elektronica moest onderzoeken. Het rapport van deze commissie
legde vervolgens de basis voor een industriebeleid en plaatste de
informatiemaatschappij op de sociale en politieke agenda. Ondanks dat de
technologie in het verleden voor nieuwe banen heeft gezorgd, denkt 70% van de
Europese burgers dat robots hun banen zullen afpakken. Met name het negatieve
effect op banen van de middenklasse is een heikel punt.

Angst voor massawerkloosheid is ook volgens Bas ter Weel, onderdirecteur CPB en
hoogleraar economie aan de Universiteit van Maastricht, niet nodig. Ter Weel
wijst er in een interview in het rapport op dat wel op een juiste manier moet
worden geïnvesteerd in het onderwijs. `Probeer zo veel mogelijk mensen de juiste
vaardigheden te leren om in een nieuwe baan terecht te kunnen komen. Het
onderwijssysteem is ingericht op een wijze alsof we net de industriële revolutie
hebben gehad. De vraag die er ligt is of dit het enige is dat je kinderen wilt
leren. Het huidige tijdperk vraagt ook om vaardigheden waar mensen in uitblinken
ten opzichte van computers.'

Ook bepaalde mbo- en hbo-opleidingen zouden volgens Van Weel onder de loep
moeten worden genomen om te achterhalen of zij voldoende aansluiten bij het
bedrijfsleven en de juiste prikkels bieden. Nu worden onderwijsinstellingen
betaald per instromer, met een diplomabonus, en wordt er nauwelijks gekeken of
die persoon ook werk krijgt met diens diploma.

Behalve in het onderwijs, zijn volgens Ter Weel ook veranderingen op de
arbeidsmarkt nodig. Het aantal flexwerkers groeit. Werkgevers hebben enerzijds
behoefte aan commitment, anderzijds aan flexibiliteit. De vaste baan is in
Nederland lange tijd heilig geweest, maar de focus op vast werk heeft geleid tot
te veel beschermen van vaste banen en te weinig aandacht voor andere werkvormen.

LANGUAGE: DUTCH; NEDERLANDS"
164107740,2015-06-17T00:00:00,"Topman Blokker was onvoldoende gegroeid, volgens commissarissen; Roland Palmer na vier jaar weg als bestuursvoorzitter van kwakkelend winkelconcern",989907752,Het Financieele Dagblad B.V.,,,,Ondernemen; Blz. 13,,627,,"Roland Palmer na vier jaar weg als bestuursvoorzitter van
kwakkelend winkelconcern

Richard Smit en Pieter Couwenbergh

Amsterdam

Gewogen en na vier jaar toch te licht bevonden. Roland Palmer,
bestuursvoorzitter van Blokker, vertrekt volkomen onverwacht bij het
detailhandelsconcern. Kringen rond de onderneming stellen dat hij volgens de
raad van commissarissen onvoldoende is gegroeid als bestuursvoorzitter om de
onderneming snel genoeg te kunnen aanpassen aan de door internetverkopen rap
veranderende markt.

Het persbericht spreekt van een `verschil van inzicht' tussen de commissarissen
en Palmer. De ingezette transformatiestrategie die een einde moet maken aan de
tegenvallende resultaten wordt volgens de woordvoerder onverminderd voortgezet.
Vicevoorzitter Theo de Kool neemt tijdelijk waar tot een opvolger is gevonden.

Palmer kende een moeizame start bij Blokker. Hij is opgegroeid in Engeland en
was dus niet vertrouwd met de Nederlandse cultuur. Ook de detailhandel kende hij
alleen als adviseur, niet als eindverantwoordelijke. Hij werd in 2010 door Jaap
Blokker naar het concern gehaald, maar de opleiding werd ruw afgebroken toen
Blokker in 2011 overleed en Palmer het roer moest overnemen.

Palmer had ook de pech dat het retaillandschap de afgelopen jaren ingrijpend
veranderde. Internetverkopen namen substantieel toe, maar Blokker had in 2011
nog geen online strategie. Voormalige topman Jaap Blokker geloofde en
investeerde er niet in. Ook op het vlak van ICT moest een inhaalslag
plaatsvinden.

Een veeg teken voor Palmer was dat commissarissen twee jaar geleden al besloten
om een van hen, oud-bestuurder van Sara Lee Theo de Kool, over te hevelen naar
de raad van bestuur om de topman bij te staan. Uiteindelijk bood dat onvoldoende
soelaas.

De transformatiestrategie is vorige zomer geformuleerd, in de hoop om binnen
drie jaar weer winstgevend te groeien in de sectoren huishoud, speelgoed en
wonen. Tuincentrum Overvecht is inmiddels verkocht en het bedrijf wil in
Duitsland de winkelactiviteiten in huishoudelijke producten uitbreiden en in
Frankrijk groeien met speelgoed.

Eén van de grote problemen bij Blokker was dat de winkelformules sleets waren
geworden. Jarenlang had het concern te weinig geïnvesteerd in vernieuwing,
waardoor de ketens links en rechts werden ingehaald door concurrenten als Action
en webwinkels als Bol.com.

Vorig jaar zijn de formules Blokker, Leen Bakker, Big Bazar en Xenos gestart met
een modernisering van de winkels. Anders dan in het verleden brengt Blokker ook
grote reclamecampagnes op televisie in stelling om klanten terug te winnen. Leen
Bakker begon daar eind 2014 mee en Blokker afgelopen mei.

Om de webverkoop van de grond te krijgen richtte Palmer Nextail op, een nieuw
bedrijf voor de internetactiviteiten van alle winkelformules. In 2017 moet €300
mln van de bedrijfsomzet uit het on- line kanaal komen, zo maakte Blokker vorig
jaar bekend. Het internetaanbod wordt ook in de winkels toegankelijk gemaakt,
zodat verkoopmedewerkers minder vaak `nee' hoeven te verkopen. Via Nextail is
meer samenwerking tussen de verschillende winkelformules, die bijna alles op
eigen houtje deden, op gang gekomen.

Het lek is bij het winkelbedrijf evenwel nog niet boven. In mei rapporteerde
Blokker een licht teruglopende omzet van iets meer dan €2 mrd in 2014, terwijl
de resultaten waren gekelderd. Het bedrijf zei de eerste tekenen van herstel te
zien. Komende maandag worden volledige jaarcijfers door het concern
gepubliceerd.

Bij de Blokker-formule is inmiddels ingegrepen: daar worden vierhonderd
medewerkers ontslagen. Dat kwam binnen de onderneming als een schok, omdat
zoiets nog nooit was gebeurd bij Blokker. Bij de andere formules zijn geen
reorganisaties aangekondigd.

LANGUAGE: DUTCH; NEDERLANDS"
164107741,2015-06-16T00:00:00,Helderziend,989907752,Het Financieele Dagblad B.V.,,,,Opinie & Dialoog; Blz. 11,,478,,"Annemarie van Gaal

Wilt u weten hoe het verder moet met uw carrière, uw relatie of wat de toekomst
nog in het verschiet heeft? Bel dan met een 0909-nummer en voor negentig cent
per minuut krijgt u antwoord op al uw vragen. Tenminste, dat hoor ik als ik per
ongeluk 's nachts de televisie nog aan heb staan. Ik heb nooit de behoefte gehad
om te bellen, maar gezien de enorme reclamebudgetten die er tegenaan worden
gegooid, hele volksstammen in Nederland wél.

Vroeger had ik nog enigszins respect voor helderzienden en dacht ik dat het een
gave was. Maar sinds vorige week weet ik dat de `helderziende' aan de andere
kant van de lijn een voormalig werkloze 50-plusser is, die op kosten van het UWV
de cursus `Spiritueel Belconsulent' heeft gevolgd. Het UWV vergoedt namelijk de
€1000 kostende cursus waarbij je leert om tarotkaarten te leggen en in een
glazen bol te turen. Volgens de opleider kan iedere cursist na vijf maanden de
toekomst voorspellen.

Ik geloof zeker dat er mensen zijn die helderziend zijn, maar dat is niet iets
waarvoor je opgeleid kunt worden. Net zoals porno-acteur of Miss Nederland
worden. Je kunt het of je kunt het niet.

Natuurlijk juich ik het toe dat het UWV beroepsopleidingen betaalt zodat
werklozen weer aan de slag kunnen en geen WW-uitkering nodig hebben. Maar
verdient een helderziende genoeg om zonder bijstand rond te komen? In een
radio-interview met BNR afgelopen vrijdag zei de opleider dat cursisten na het
behalen van hun diploma wellicht een eigen `praktijkje' kunnen beginnen en zo
een `boterhammetje' kunnen verdienen. Het feit dat de opleider verkleinwoorden
gebruikt, baart me zorgen. Daarnaast denk ik dat er in die `praktijkjes' vooral
met contant geld wordt betaald en inkomsten nauwelijks traceerbaar zijn. Volgens
een woordvoerder van het UWV is helderziende `geen verboden beroep', want `het
wordt namelijk elke avond op televisie gedaan'. Zo ken ik er nog wel een paar.

Maar vanaf deze plek wil ik vooral de opleider complimenteren met zijn geweldige
verdienmodel. De opleider die de cursussen geeft, exploiteert namelijk
tegelijkertijd ook de commerciële bellijnen waar je tegen betaling je toekomst
kunt laten voorspellen. Briljant: je ontwikkelt een cursus voor iets waarvoor je
niet opgeleid hoeft te worden. Het UWV betaalt vervolgens de kosten van de
cursus en de cursisten worden tijdens hun opleiding alvast ingezet als gratis
stagiaires bij jouw commerciële bellijnen. Ze moeten het per slot van rekening
in de praktijk leren. Als klap op de vuurpijl heb je daarnaast, aan het einde
van iedere cursus, een fijne aanwas van frisse, nieuwe helderzienden voor je
eigen commerciële bellijnen. Alle lof. En het UWV? Dat heeft inmiddels ook een
voorspellende gave gekregen, want ze hebben al aangekondigd dat ze ook in de
toekomst deze cursus zullen blijven vergoeden. Knap hè?

Annemarie van Gaal is ondernemer.

LANGUAGE: DUTCH; NEDERLANDS"
164107742,2015-06-16T00:00:00,CNV: Behoud laag btw-tarief in de bouw,989907752,Het Financieele Dagblad B.V.,,,,Economie & Politiek; Blz. 5,,322,,"Johan Leupen

Amsterdam

Het kabinet moet het tijdelijk verlaagde btw-tarief van 6% voor de bouw
behouden, om te voorkomen dat de sector nieuwe klappen krijgt. Daarvoor pleit
voorzitter Arend van Wijngaarden van de vakbond CNV Vakmensen. Het btw-tarief op
arbeid zou oorspronkelijk laag blijven tot 1 juli 2015 om de sector te
stimuleren, maar het herstel is nog te broos om daar nu al mee te stoppen, zegt
Van Wijngaarden.

`Er is nu zeven jaar lang alleen maar crisis en afbraak geweest. Je proeft dat
nu overal voorzichtig herstel optreedt, en dat moet je nu niet verstoren', aldus
Van Wijngaarden. Hij vreest dat niet alleen de bouwsector maar ook de
woningmarkt schade oploopt wanneer de stimuleringsmaatregel, die in 2013 inging,
geen verlenging krijgt.

De roep om de bouw te ontzien wordt daarmee steeds luider. Eerder pleitten de
oppositiepartijen in de Tweede Kamer er al voor, evenals werkgevers in de bouw.
Voorzitter Maxime Verhagen van koepel Bouwend Nederland zei vorige maand dat er
8000 banen in de bouw behouden zijn gebleven dankzij de maatregel. Kijkend naar
de verwante sectoren die meeprofiteren (onder meer de huizenmarkt) loopt dat
aantal volgens hem op tot een veelvoud daarvan.

Het onderwerp wordt morgen in stemming gebracht in de Tweede Kamer, naar
aanleiding van een motie die oppositiepartijen enkele weken geleden indienden.
Volgens Van Wijngaarden moet de verlenging in ieder geval duren tot er een nieuw
belastingplan ligt, waarbij de lasten op arbeid flink moeten worden verlaagd.
Krijgt die herziening voldoende effect, dan kan de bouw vanzelf weer terug naar
de reguliere 21% btw, zo redeneert hij.

Het Economisch Instituut voor de Bouw (EIB) schat dat de btw-verlaging in 2013
heeft geleid tot zo'n € 400 mln aan extra omzet. Vorig jaar zou het positieve
effect zijn uitgekomen op €480 mln.

€ 480 mln

Het lage btw-tarief van 6%, ingevoerd in 2013, heeft vorig jaar tot €480 mln aan
extra omzet geleid

LANGUAGE: DUTCH; NEDERLANDS"
164107743,2015-06-16T00:00:00,`Leer Mandarijn en leer programmeren!',989907752,Het Financieele Dagblad B.V.,,,,Ondernemen; Blz. 14,,1313,,"Sir Martin Sorrell (70) is al dertig jaar topman van 's werelds
grootste reclamebureau WPP. Een gesprek over zijn salaris, innovatie, de
toekomst van de kranten en Don Draper.

Isabel Albers

Monte Carlo

De naam Sir Martin Sorrell doet hier niet meteen een belletje rinkelen, maar in
het Verenigd Koninkrijk is de topman van reclamebureau WPP (Wire and Plastic
Products) al enkele weken het onderwerp van een fel debat. Is zijn beloning van
£43 mln te buitensporig?

Een gesprek met de 70-jarige `über-Don Draper' tijdens het World Entrepreneur of
the Year-congres in Monaco.

V Een salarispakket van €59 mln, ruim duizend keer het laagste loon bij WPP, is
dat niet wat bescheiden voor een man met uw kwaliteiten?

Sorrell maakt een wegwerpgebaar. `Well, it's not cash, honey! Het meeste zit in
aandelen. Elke keer dat ik het aandeel WPP met 10 penny's kan opdrijven, wat
betekent dat dan voor aandeelhouders? Ik heb me altijd als een entrepreneur
gedragen, niet als een ingehuurde manager. De marktkapitalisatie steeg van £1
mln in 1985 naar £20 mrd.'

V Stoort de ophef u?

`Het zou me storen als ik zelf zou vinden dat mijn beloning niet in verhouding
staat tot de resultaten. Vanaf mijn veertigste heb ik WPP  from scratch
opgebouwd. Ik heb waarde gecreëerd over een heel lange termijn. Wees gerust, als
mijn beloning niet gerechtvaardigd blijkt, zing ik mijn zwanenzang. Ik bevind me
in de herfst van mijn loopbaan. Maar stoppen, nee. Ik zeg altijd:  I stay till
they send me to the glue factory .'

V Tot het zover is, hebt u als adviseur een uitstekend zicht op 's werelds
grootste bedrijven. Hoe staat uw barometer?

`De focus van bedrijven is  on the shoes, not on the horizon . Er wordt winst
gemaakt door zeer sterk naar de kosten te kijken, maar men heeft de horizon van
groei veel te hard verwaarloosd.'

U hebt in 2009 anders ook 14.000 banen geschrapt.

`Het was nodig. De bankencrisis heeft de wereldwijde groei gefnuikt. De groei
komt langzaam terug, maar zal nog lange tijd lager liggen dan in het tijdperk
voor het faillissement van Lehman Brothers. Er is zeer weinig inflatie en
consumenten hebben niet genoeg koopkracht. De financieel ­directeuren regeren,
bedrijven investeren onvoldoende in groei en marketing.'



V Zegt de marketingjongen die zijn eigen diensten aan de man wil brengen

`Vroeger stond de commercieel directeur van een bedrijf hier (Sorrell wijst
boven zijn hoofd) en de financieel directeur daar (houdt zijn hand op
schouderhoogte). Nu is het omgekeerd. De Financial Times heeft een index van 's
werelds beste honderd merken. Als je daar de voorbije tien jaar in investeerde,
deed je het driemaal beter dan de MSCI-wereld­index (de grootste large- en
midcaps wereldwijd, red.). Reclame werkt en creëert aandeelhouderswaarde, maar
in een wereld die zo voorzichtig is geworden wil niet iedereen dat zien.'



V Hoe komt dat?

`Ceo's focussen zo op de kosten omdat ze het gevoel hebben hun vliegtuig niet
meer onder controle te hebben. Aan de ene kant zijn er de Ubers en Airbnb's en
is er de dreiging dat disruptie elk moment ook in jouw sector kan plaatsvinden.
Aan de andere kant dwingen activisten beursgenoteerde bedrijven tot een
kortetermijnstrategie. Bedrijven met een solide langetermijnaandeelhouder, zoals
Google met zijn stichters, investeren niet toevallig veel meer in hun merk.'

V WPP heeft inmiddels 179.000 werk­nemers en 3000 kantoren in 111 landen. Don
Draper uit de tv-serie Mad Men zou uw concern niet herkennen.

`Don Draper zou ruim de helft van onze business niet herkennen. In 2000 maakten
de groeilanden 12% van onze omzet uit, vandaag is dat al 31%. In 2000 was onze
digitale omzet nul komma nul. Nu zijn onze digitale activiteiten goed voor 37%
van de omzet. We investeren in dataresearch, meetsystemen en content: noem maar
op. Minder dan £5 mrd van onze omzet van £20 mrd komt nog uit de traditionele
Don Draper-stuff  van ­ontwerp en creatie van campagnes.'



V `Learn Mandarin and code', adviseert u wereldondernemers. Legt u dat eens uit?

`Europese bedrijven staan nog altijd disproportioneel sterk in Europa en een
beetje in Amerika. Terwijl de snelgroeiende markten  the places to be  zijn.
Vandaag de dag zijn we bij WPP bezig met markten als Iran, Vietnam en Myanmar.
En het potentieel van China blijft enorm.'

`De tweede valstrik is technologie. ­Bedrijven in een traditionele business
moeten hun traditionele activiteiten draaiende houden en toch tegelijk radicaal
vernieuwen. Dat is het moeilijke: je vliegtuig laten vliegen en ondertussen
investeren in snellere motoren. Maar er is een derde ding: je moet ook oog
hebben voor de disruptors, de mogelijke andere manieren van vliegen, die alles
op hun kop zetten. Daarbij geldt het kannibalisme: als ik zelf mijn eigen
kinderen niet opeet, zal iemand anders het wel doen   waarschijnlijk een stel
jongeren met een nieuw idee ergens achter een pc in Silicon Valley of
Bangalore.'

V In uw eigen sector lijkt het u niet te ­deren. WPP wordt steeds groter en is
winstgevender dan uw concurrenten. Waar maakt u het verschil?

`Talent is lang de enige echte factor geweest die het verschil maakte. Maar
talent alleen volstaat niet meer. Wie achterloopt qua technologie en data kan
het vergeten. Kijkt naar uw krant: alle journalisten moeten ook webartikelen
kunnen maken en op televisie iets ­kunnen vertellen over hun domein.'



V Hoe ziet u de toekomst van kranten?

`Zo lang de content maar goed is, zullen mensen wel willen betalen. Ik ben
optimistischer over de toekomst van print dan vroeger. Voor adverteerders telt
de kwaliteit van het contact dat je hebt met je lezer. Uitgevers moeten
investeren in schaalgrootte in hun traditionele business en tegelijk rond hun
merk een hele digitale wereld uitbouwen. Daarnaast moeten ze, zoals Axel
Springer (uitgever van onder meer Bild en Die Welt, red.) dat zeer goed doet,
investeren in digitale innovatie in heel níéuwe businesses.'

V En de druk op journalistiek door jullie, reclamejongens? Zijn formules als
zogenoemde `native advertising' en advertorials, reclame verpakt als `echte
journalistiek', niet funest voor de geloofwaardigheid van elk medium?

`Niet zolang je er maar transparant over bent. Als de lezer het gevoel krijgt
dat hij wordt bedrogen, heeft zowel het medium als de adverteerder een groot
probleem.'



V Ondertussen nemen Facebook, Google en in mindere mate Twitter en LinkedIn
steeds grotere happen van de reclamekoek. Hoe managet u dat?

`Een groot deel van de advertentie-inkomsten van Facebook betreft inkomsten die
uitgevers en spelers als wij anders toch niet gehaald zouden hebben. Facebook is
een  frenemy . Net als Google. Wij managen $76 mrd aan reclamebestedingen in
media en $3 mrd daarvan gaat naar Google. We hebben nog geen hopen geld verloren
aan Google en Facebook. Al kan dat nog wel komen.'

V Al de recente grote media- en tech­vernieuwingen komen uit de VS of ­China.
Waar blijft Europa?

`Europa is als  The newspaper of the world : een oude business, die daarmee nog
niet dood is, maar ingrijpend moet veranderen.'

Copyright De Tijd

cv

14 februari1945 Geboren in Londen

Opleiding Cambridge en Harvard

1970-1974 Werkt voor Mark McCor- mack, oprichter van marketingbureau IMG

1975-1977 Persoonlijk financieel adviseur van voedselondernemer James Gulliver

1977-1985 Saatchi & Saatchi Group, ­financieel directeur

1985 Neemt een belang in WPP en bouwt er een marketing­servicesbedrijf mee op

1986-heden Ceo WPP

1999 Geridderd

Sorrell is voor de tweede keer getrouwd en heeft drie volwassen zoons

LANGUAGE: DUTCH; NEDERLANDS"
164107744,2015-06-16T00:00:00,Canadezen winnen strijd om Duitse warenhuisketen Kaufhof,989907752,Het Financieele Dagblad B.V.,,,,Ondernemen; Blz. 17,,221,,"Amsterdam Het Canadese Hudson's Bay wordt de nieuwe eigenaar van Kaufhof, de
warenhuisdochter van het Duitse detailhandelsconcern Metro. Dat hebben maandag
diverse Duitse media gemeld. Het Canadese concern bevestigde het nieuws maandag
op de eigen website.

Hudson Bay betaalt €2,83 mrd voor de 103 warenhuizen van Kaufhof in Duitsland,
het hoofdkantoor van Kaufhof in Keulen en tientallen kleinere gespecialiseerde
winkels. Bij de overname van Kaufhof hadden de Canadezen serieuze concurrentie
van de Oostenrijkse investeringsmaatschappij van René Benko, Signa Holding.

Benko wilde de Kaufhof-winkels in Duitsland en België samenvoegen met Karstadt,
de enige andere grote warenhuis­keten van Duitsland, met 80 filialen. Naar
verluidt zou Benko, de eigenaar van Karstadt, iets meer hebben willen betalen
dan de ­Canadezen, €2,9 mrd.

Hudson Bay en Metro gaven maandag in een gezamenlijk persbericht aan dat de
Canadezen geen plannen hebben om een saneringsronde door te voeren. De
werkgelegenheid van de 21.500 werknemer van Kaufhof-winkels in Duitsland en
België blijft overeind. Ook het huidige management van de winkels blijft aan.

Voor Hudson's Bay is de ­acquisitie van Kaufhof de eerste stap op de Europese
markt voor warenhuizen. Met de acquisitie van Kaufhof erbij komen de ­Canadezen
uit op circa 460 winkels wereldwijd. fd

LANGUAGE: DUTCH; NEDERLANDS"
164107745,2015-06-16T00:00:00,Amerikaanse beurzen in de min in navolging van mineur in Europa,989907752,Het Financieele Dagblad B.V.,,,,Beursplein; Blz. 23,,314,,"Van onze redacteur

Amsterdam

De Amerikaanse beurzen zijn maandag met verlies gesloten. In navolging van
Europese beleggers lijken investeerders met een schuin oog naar de op zijn einde
lopende onderhandelingen met Griekenland te kijken. Tegelijkertijd was er het
nieuws dat het vertrouwen onder Amerikaanse huizenbouwers het hoogste niveau
heeft bereikt sinds negen maanden, maar dat kon weinig afdoen aan het negatieve
sentiment.

De Dow Jones-index eindigde met 0,6% in het rood. De S&P500 daalde met 0,5%. De
technologiefondsen van Nasdaq sloten 0,4% negatief.

Zorgverzekeraar Cigna was de opvallendste stijger. The Wall Street Journal
meldde dat het bedrijf al twee keer een overnamebod van branchegenoot Anthem
heeft afgewezen, de laatste van $175 per aandeel. Daarmee wordt het bedrijf op
een marktwaarde van bijna $45 mrd gewaardeerd. Voor het nieuws had de
zorgverzekeraar nog een marktkapitalisatie van ongeveer $35 mrd. Het aandeel
profiteerde met 11,7%.

CVS Health, de grootste retailer van receptgeneesmiddelen in de VS, wil
apothekersketen Target overnemen voor $1,9 mrd. Dat hebben beide bedrijven
maandag bekendgemaakt. CVS Health is een zogenoemde `pharmacy benefit manager',
een partij die voor verzekeraars en bedrijven zorgplanning maakt en daarbij over
geneesmiddelenprijzen onderhandelt en inkoopt. Het bedrijf krijgt met de
overname de beschikking over 1660 nieuwe apotheken. Het aandeel van CVS Health
kreeg er 0,4% bij. Target profiteerde eveneens, met 1,2%.

Vliegtuig- en helikoptermotorbouwer United Technologies maakte maandag bekend
zijn tak Sikorsky Aircraft af te willen stoten voor het einde van het derde
kwartaal. Het gaat om de divisie verantwoordelijk voor de militaire Black
Hawk-helikopters. Zowel United Technologies als Sikorsky denken zich
onafhankelijk beter te kunnen richten op de kernwerkzaamheden. Het aandeel van
United Tech verloor 2,5%.

LANGUAGE: DUTCH; NEDERLANDS"
164107746,2015-06-15T00:00:00,Bouwbedrijf mag geen monteurs ontslaan,989907752,Het Financieele Dagblad B.V.,,,,Ondernemen; Blz. 13,,296,,"Van onze redacteur

Amsterdam

Bouw- en schilderbedrijf Van Vonderen uit het Brabantse Bergeijk krijgt van
uitkeringsinstantie UWV geen toestemming om veertig monteurs te ontslaan. Het
­bedrijf wilde de vaste werknemers later opnieuw aanstellen als zzp'er of
uitzendkracht.

Vakbond FNV tekende bezwaar aan tegen de ontslagronde, omdat Van Vonderen tot en
met 2014 goede winst had gemaakt. Volgens de vakbond viel de orderportefeuille
in 2015 weliswaar tegen, maar lag herstel voor de hand vanwege de aantrekkende
economie.

De ontslagcommissie van het UWV ging mee in deze redenering en besloot unaniem
om geen ontslagvergunning te verlenen. Volgens de commissie heeft het
bouwbedrijf niet aannemelijk kunnen maken dat het noodzakelijk was om de
werkzaamheden van de monteurs uit te besteden aan ­zzp'ers of uitzendkrachten.

Rob van Gemert van FNV Bouw spreekt van een goed en terecht ­resultaat. `Hiermee
voorkomen we dat veertig mensen onterecht worden ontslagen en zijn veertig echte
banen behouden.'

Directeur Jos van den Hoven van Van Vonderen erkent in het Eindhovens Dagblad
dat de orderportefeuille door het aantrekken van de economie weer `flink dikker'
is geworden. Desondanks wil hij de ontslagaanvraag niet voorbarig noemen. `Je
kunt als ondernemer niet stilzitten als het slecht gaat. Door de opzegtermijnen
ben je heel snel door je reserves heen als je geen werk hebt.' Van den Hoven is
blij dat hij de valse concurrentie tussen zzp'ers en vaste werknemers aan de
orde heeft gesteld. `Er wordt in Den Haag volop over gesproken om dat verschil
te verkleinen. Voor ons als onderaannemer met 125 werknemers is dat een heel
belangrijk onderwerp.'

Twee maanden geleden bepaalde het UWV al dat Heijmans geen werknemers mocht
ontslaan om ze te vervangen door flexwerkers.

LANGUAGE: DUTCH; NEDERLANDS"
164107747,2015-06-15T00:00:00,Kiev verdient meer westerse steun,989907752,Het Financieele Dagblad B.V.,,,,In het nieuws; Blz. 2,,362,,"De groep van zeven rijke industrielanden heeft vorig week openlijk gespeeld met
de gedachte de sancties tegen Rusland te verscherpen. Terecht, want van een
verlichting van sancties kan geen sprake zijn zo lang Rusland de soevereiniteit
van Oekraïne niet respecteert. Territoriale integriteit vormt immers het
fundament waarop de naoorlogse vrede en voorspoed zijn gebouwd.

Maar een ferme opstelling tegenover Moskou is niet genoeg. Ook de economische
stabiliteit van Oekraïne moet worden gewaarborgd. Tenslotte was de Oekraïense
keuze vóór de Europese waardengemeenschap en tegen het corrupte bewind van
Vladimir Poetin-vazal Viktor Janoekovitsj de aanleiding voor alle onrust in dit
gebied.

President Poetins annexatie van de Krim en zijn interventie in de Donbas waren
niet alleen ingegeven door de dreigende uitbreiding van de westerse
invloedssfeer. Zij waren ook het gevolg van zijn angst voor een succesvolle
Oekraïne. Een democratisch en welvarend buurland zou bij gewone Russen tot
kritische vragen kunnen leiden over de autocratie die de president heeft
gevestigd.

De door Poetin aangewakkerde strijd heeft voor de Oekraïne rampzalige
economische gevolgen. Alleen al in het eerste kwartaal van dit jaar is de
economie met 18% gekrompen. De inflatie is opgelopen tot boven de 45%. De
aandacht voor de strijd in de Donbas leidt af van het indrukwekkende
hervormingsprogramma dat de regering in Kiev in gang heeft gezet. Niet alleen is
een groot pakket anticorruptiemaatregelen door het parlement geloodst, ook is
een begin gemaakt met de hervormingen van het belastingsysteem, het
pensioenstelsel en de energiesector. Verder wordt er stevig gehakt in het
bureaucratische woud.

Tegen die achtergrond wordt nu onderhandeld over een sanering van de Oekraïense
staatsschuld. Economen schatten dat Kiev tot eind volgend jaar tegen de $50 mrd
nodig heeft om de economie te stabiliseren. Het IMF helpt Oekraïne met $17,5
mrd, maar verdere internationale steun blijft beperkt tot $8 mrd. Dat is te
weinig, gezien het geopolitieke belang van het land voor Europa. Ruimhartige
hulp is hard nodig, onder meer door maatregelen om de rentelasten op de
staatsschuld te verlagen.

LANGUAGE: DUTCH; NEDERLANDS"
164107748,2015-06-13T00:00:00,"Bungelend Griekenland maakt beleggers nerveus nu de deadline echt in zicht is +5,4% -4,4%",989907752,Het Financieele Dagblad B.V.,,,,Beursplein; Blz. 10,,418,,"Jeroen BosBij gebrek aan ander richtinggevend nieuws bepaalt Griekenland de
stemming op de beurs

Nerveus. Dat is waarschijnlijk het meest passende label om deze op beursweek te
plakken. Grillig zou ook kunnen. De AEX begon de week met nieuwe verliezen.
Daarop volgde een scherp herstel, maar op vrijdag sloeg de onzekerheid weer toe
en verloor de index 1,47%.

De bewegingen werden vrijwel volledig ingegeven door de verwikkelingen in de
Griekse schuldencrisis. Dat komt doordat er verder weinig richtinggevend nieuws
is   de beurs zit in de stille periode tussen de cijfers over het eerste en
tweede kwartaal   maar ook doordat het zijden draadje dat Griekenland nog met de
eurozone verbindt angstwekkend dun is geworden.

De onderhandelingen tussen Griekenland en zijn schuldeisers zijn in een
beslissende fase gekomen. Aankomende week moet er een akkoord liggen. Donderdag
liep echter het Internationaal Monetair Fonds (IMF) weg van de
onderhandelingstafel, waar naast de Grieken ook de Europese Commissie en de
Europese Centrale Bank (ECB) aan zitten.

Ondanks het tumult beleefden de uitzenders een mooie week op het Damrak. Vooral
Randstad en USG People eindigden hoog in het rijtje stijgers. Zij profiteerden
van cijfers van brancheorganisatie ABU. In de periode tussen 20 april en 24 mei
is de werkgelegenheid voor tijdelijke krachten flink toegenomen.

Analist David Tailleur van Rabobank zette Randstad deze week op het
favorietenlijstje van de bank. Hij voorziet snellere winstgroei. `Dat is
historisch gezien een belangrijke aanjager van de beurskoers.'

Minder florissant verliep de beursweek voor Ahold. Het supermarktconcern is in
fusiegesprekken verwikkeld met het Belgische Delhaize. Maar vorming van Alhaize
zou stroef verlopen. Dat maakt beleggers nerveus. De koers van het aandeel was
na het bekend worden van de fusieplannen sterk opgelopen.

In de Midkap viel vooral Air France-KLM op. De omzet van het luchtvaartbedrijf
is in mei weer gedaald. Daarom zijn snellere bezuinigingen nodig, zei topman
Alexandre de Junicac. Het bedrijf moet besparingen die voor volgend jaar gepland
staan naar voren halen.

De opmars van Galapagos ging verder. Het aandeel van het Belgisch-Nederlandse
biotechbedrijf is dit jaar al 200% gestegen. Deze week kwam daar weer wat winst
bij nadat het bedrijf zei deze zomer de uitkomsten van de jongste studie naar
het reumamedicijn filgotinib te verwachten. Filgotinib is het meest
veelbelovende medicijn van Galapagos.

Grootste stijger Randstad

Grootste daler Aegon

LANGUAGE: DUTCH; NEDERLANDS"
164107749,2015-06-13T00:00:00,Bonden positief over plan PostNL,989907752,Het Financieele Dagblad B.V.,,,,In het nieuws; Blz. 2,,120,,"Amsterdam Vakbonden FNV en CNV zijn blij met het voornemen van PostNL om iets te
doen aan de schijnzelfstandigheid van veel pakketbezorgers, maar hopen op betere
beloningen. Vrijdag werd bekend dat PostNL van plan is een onbekend aantal
zzp-pakketbezorgers een dienstverband aan te bieden als blijkt dat er van echt
ondernemerschap geen sprake is. Aynur Polat van CNV is vooral blij dat PostNL
erkent dat er problemen zijn. Maar: `Zolang bestaande medewerkers worden
ontslagen om vervolgens door andere zakenpartners als schijnzelfstandige weer te
worden ingehuurd, blijft het dweilen met de kraan open.' De FNV uit een
vergelijkbare reactie, en is benieuwd naar de voorwaarden van het in dienst
nemen van zelfstandigen. fd

LANGUAGE: DUTCH; NEDERLANDS"
164107750,2015-06-12T00:00:00,Belastingdienst opent aanval op Airbnb; Verhuurders van woningen via populaire website geven hun inkomsten niet op bij de fiscus,989907752,Het Financieele Dagblad B.V.,,,,Economie & Politiek; Blz. 7,,441,,"Verhuurders van woningen via populaire website geven hun inkomsten
niet op bij de fiscus

De Belastingdienst is een onderzoek gestart naar de omvang van
huizenverhuurwebsite Airbnb in Nederland. Dat bevestigt een woordvoerder van de
dienst tegenover het FD. Steeds meer mensen verhuren hun woning via internet,
maar geven de inkomsten niet op bij hun jaarlijkse aangifte. Wie zijn eigen
woning kortstondig verhuurt via Airbnb moet 70% van die inkomsten opgeven.

De populariteit van verhuursites voedt de vrees dat de Staat veel
belastinginkomsten misloopt, omdat controle een zeer tijdrovende aangelegenheid
is. Bovendien werkt de verhuur in toenemende mate oneerlijke concurrentie in de
hand met reguliere hotels en aanbieders van bed & breakfast.

De grote vlucht die Airbnb heeft genomen wekt wereldwijd de interesse van
belastingdiensten. De Amerikaanse belastingdienst heeft al actie ondernomen. Als
de verhuurder geen aangifte doet van zijn huurinkomsten, houdt Airbnb de
belastingen in. In Nederland is dat nog niet het geval. Een Nederlandse
woordvoerder van Airbnb laat weten dat de intermediair geen principiële bezwaren
heeft tegen samenwerking met de Nederlandse fiscus, maar het bedrijf zal niet
vrijwillig gegevens van individuele (ver)huurders verstrekken.

Voor de gemeente Amsterdam houdt Airbnb automatisch 5% toeristenbelasting in op
overnachtingen die via Airbnb in de hoofdstad worden geboekt. Amsterdam moet
daarbij vertrouwen op de correctheid van de gegevens; de stad heeft geen inzage
in individuele inkomsten van Airbnb-verhuurders en heeft niet de bevoegdheid
inkomstenbelasting te heffen.

Niettemin verwacht de gemeente met de deal met Airbnb `enkele miljoenen' aan
toeristenbelasting binnen te halen, zo laat een woordvoerder weten. Dat zou
betekenen dat Airbnb alleen al in de hoofdstad goed is voor minimaal €40 mln aan
geboekte overnachtingen per jaar, en waarschijnlijk veel meer, gegeven de groei
van het toerisme in Amsterdam.

Gert-Jan van Norden, hoogleraar belastingrecht in Tilburg en adviseur bij KPMG
Meijburg, begrijpt de interesse van de Belastingdienst in verhuursites: `Het zal
weinig enthousiasme oproepen in de samenleving, maar het lijkt me logisch dat
deelplatformen als Airbnb uiteindelijk informatie aan de Nederlandse
Belastingdienst gaan verstrekken.' Van Norden heeft zich verdiept in de fiscale
aspecten van de deeleconomie en merkt dat de belastingregels veel vragen
oproepen. `In het begin ging het vooral over particulieren die hotels
­oneerlijke concurrentie zouden aandoen omdat ze geen btw hoeven rekenen. Nu
gaat ook het aspect van de inkomstenbelasting spelen.'

LANGUAGE: DUTCH; NEDERLANDS"
164107751,2015-06-12T00:00:00,Bescherming van ouderen afbouwen,989907752,Het Financieele Dagblad B.V.,,,,In het nieuws; Blz. 2,,363,,"Veel werknemers krijgen twintig of meer seniorendagen ongevraagd in de schoot
geworpen als ze 52 of 55 worden. De werknemer ziet er niets van terug in zijn
portemonnee, maar de werkgever is toch 8% duurder uit.

Wie neemt zo'n oudere nog aan? Bijna geen enkele werkgever, concludeert het
Centraal Planbureau (CPB) in een nieuw onderzoek. Mensen boven de 50 die
werkloos worden, maken twee keer zo veel kans om langer dan een jaar werkloos te
blijven als jongere werknemers. Inmiddels bestaat meer dan 40% van de langdurig
werklozen uit ouderen.

Het schrappen of serieus verminderen van de seniorendagen komt in iedere
cao-onderhandeling al aan de orde. Het probleem wordt met andere woorden
onderkend, maar veel resultaten zijn er nog niet geboekt. De vergrijzende
vakbonden verdedigen de rechten van hun werkende leden, maar hebben, zoals wel
vaker, minder oog voor de belangen van de werkzoekenden.

Het is bekend dat werklozen pas echt gaan solliciteren als de termijn van hun
WW-uitkering afloopt. Daarom is het begrijpelijk dat het Planbureau nu adviseert
de hoogte van de WW-uitkering af te bouwen   ook al wil minister Lodewijk
Asscher van Sociale Zaken hier niets van weten   om ouderen eerder te prikkelen
weer aan het werk te gaan. De duur van de WW-uitkering wordt vanaf januari al
wel bekort, tot twee jaar, maar dat willen de vakbonden in de
cao-onderhandelingen toch weer terugbrengen naar drie jaar.

Een ander advies is de ontslagbescherming minder afhankelijk te maken van de
lengte van het arbeidscontract. Dit is al geadresseerd in de nieuwe Wet werk en
zekerheid (WWZ), door de aftopping van de ontslagvergoeding.

Het lijkt zo of de adviezen van het CPB als mosterd na de maaltijd komen, maar
dat is niet helemaal waar. De seniorendagen zíjn nog niet weg, de lengte van de
WW-duur ís nog niet bekort en of de WWZ inderdaad tot lagere ontslagvergoedingen
leidt, blijkt pas later uit jurisprudentie. Dit onderwerp kan dus nog wel een
zetje van het CPB in de goede richting gebruiken. In het midden van de crisis
waren deze adviezen onzinnig geweest bij gebrek aan banen, maar nu er weer jaren
van redelijke economische groei aankomen, snijden ze wel degelijk hout.

LANGUAGE: DUTCH; NEDERLANDS"
164107752,2015-06-12T00:00:00,`Huren in grote steden meer omhoog',989907752,Het Financieele Dagblad B.V.,,,,In het nieuws; Blz. 3,,247,,"Prisco Battes

Amsterdam

Woningcorporaties in de grote steden willen uitgezonderd worden van de
landelijke afspraak tussen huurders en woningcorporaties om de huurverhogingen
de komende jaren drastisch te beperken. `De situatie in het oosten van het land
is anders dan in de Randstad', zegt Ankie Verlaan, voorzitter van de Amsterdamse
federatie van Woningcorporaties. `Als je voor heel Nederland een huurverhoging
vaststelt, dan is dat niet ­logisch. Er moet ruimte zijn voor regionale
verschillen.'

De Amsterdamse federatie zegt gesprekken te voeren met de woningcorporaties in
andere grote steden over de invulling van het sociaal huurakkoord. Daarin legden
de landelijke branchevereniging van woningcorporaties Aedes en de Woonbond vast
dat de sociale huren de komende jaren met maximaal 1% boven inflatie mogen
stijgen. Volgens Verlaan zijn de afspraken in het akkoord vaag waardoor er
ruimte is voor interpretatie.

Ronald Paping van de Woonbond zegt dat met Aedes een landelijk akkoord is
gesloten. `We leven in een eenheidsstaat waarin de bijstand en de huurtoeslag
overal hetzelfde zijn. Ook in Amsterdam.' Paping zegt nooit in te zullen stemmen
met een uitzonderingspositie voor de grote steden.

De Amsterdamse corporaties hebben hogere huurverhogingen waarschijnlijk nodig om
woningen te kunnen bouwen en schulden af te lossen. Donderdag bereikte de
gemeente Amsterdam een akkoord met de corporaties om de komende jaren minstens
1200 sociale woningen per jaar bij te bouwen.

LANGUAGE: DUTCH; NEDERLANDS"
164107753,2015-06-12T00:00:00,Nieuwsoverzicht,989907752,Het Financieele Dagblad B.V.,,,,Voorpagina; Blz. 1,,172,,"FISCUS AAST OP AIRBNB

De Belastingdienst onderzoekt hoeveel Nederlanders hun woning verhuren via
Airbnb. Niemand geeft deze huurinkomsten op, waardoor de fiscus veel geld
misloopt. Pagina 6

OUDEREN AAN HET WERK

Minder ontslagbescherming en lagere WW moeten oudere aan werk krijgen, zegt
Centraal Planbureau. Pagina 4

FYRA-BOUWER KRAAKT NS

Topman Manfellotto van de Italiaanse treinenbouwer AnsaldoBreda (van de Fyra)
vindt vooral NS incompetent. Pagina 6

ALPINVEST OOGST

Private-equityhuis Alpinvest beleefde in 2014 een oogstjaar dankzij opleving van
fusies en overnames. Pagina 13

NEELIE IN VS VOOR START-UP

Neelie Kroes doet een `rondje VS' als ambassadeur van het Nederlandse
StartupDelta: `Wees niet bang om te falen.' Pagina 17

BOUWER LEUNT OP HUIZEN

De huizenmarkt is het enige sprankje hoop voor de Nederlandse beursgenoteerde
bouwbedrijven en hun beleggers. Pagina 19

LANGUAGE: DUTCH; NEDERLANDS"
164107754,2015-06-11T00:00:00,De toekomst is aan moslims,989907752,Het Financieele Dagblad B.V.,,,,Opinie & Dialoog; Blz. 11,,477,,"Roland van der Vorst

Wie wil weten hoe de toekomst eruit ziet kan een trendrapport bestellen of een
goeroe uitnodigen. Hij kan ook een goede roman lezen. Ik kan iedereen het nieuwe
boek van de Franse schrijver Michel Houellebecq aanraden. In Onderworpen schetst
hij een huiveringwekkende toekomst. In 2020 is in Frankrijk de moslimpartij de
grootste partij geworden. Burgerlijke vrijheden zijn ingeleverd ten gunste van
een relatief rustige staat. Op zichzelf geen verbazingwekkend romangegeven. Het
is de analyse van Houellebecq waar iedereen iets van kan leren.

Dat succes van de moslimpartij blijkt een kwestie van slimme positionering. Het
huidige politieke landschap in West Europa laat zich grofweg verdelen langs twee
dimensies: links versus rechts en elitair versus populistisch. In het Frankrijk
van Houellebecq kan de moslimpartij zo groot worden omdat de kiezer een keuze
tussen twee andere extremen krijgt voorgeschoteld: die tussen het Front National
en de Moslimbroederschap. De Moslimbroederschap blijkt de meest pragmatische
partij te zijn. De politieke islam wordt gepositioneerd als het nieuwe CDA en
het Front National als een stelletje starre wildemannen. Briljant.

Maar voor het succes van de Moslimbroederschap moest er nog iets gebeuren:
Westerse ongelovigen moesten zich aangetrokken voelen tot de islam. Ook daarvoor
heeft Houellebecq een meesterlijke strategie. De hoofdpersoon is een eenzame,
ongelovige hoogleraar die zich uiteindelijk laat bekeren. Niet omdat hij ineens
gelovig is maar vooral omdat hem drie toegewijde en onderworpen vrouwen in het
vooruitzicht worden gesteld. Daarmee komt de Moslimbroederschap tegemoet aan de
frustratie van sommige blanke mannen die met lede ogen aanzien dat vrouwen
steeds onafhankelijker en succesvoller worden. De aantrekkingskracht schuilt in
het sluimerend ongenoegen dat ook onder veel mannelijke werkloze kiezers van het
Front National speelt, namelijk dat hun rol lijkt uitgespeeld. Terwijl de
moslimbeweging nu wordt gezien als een partij die de vrijheid beperkt, wordt zij
door Houellebecq gepositioneerd als partij die mannen nieuwe vrijheden geeft.
Een dimensie die nu geen enkele rol speelt in politieke keuzes (man-vrouw)
blijkt ineens doorslaggevend te zijn. Wederom een briljante vondst.

We kunnen ten minste drie dingen leren van deze roman. Om de toekomst te
begrijpen heb je niet alleen trends, maar vooral verbeeldingskracht nodig.
Succes wordt bepaald door nieuwe mentale scheidslijnen die de huidige
doorsnijden. En, tenslotte, succesvol zijn partijen die een mentale ordening
weten te vinden die hun grootste nadeel omzet in een voordelig tegendeel. Zoals
het beeld van de moslimpartij dat verandert van extremistisch en beperkend naar
pragmatisch en vrij.

De toekomst kun je niet voorspellen, die moet je je voorstellen.

Roland van der Vorst is ondernemer en consultant.

LANGUAGE: DUTCH; NEDERLANDS"
164107755,2015-06-11T00:00:00,`Overstappen loont voor een op vijf huiseigenaren',989907752,Het Financieele Dagblad B.V.,,,,Voorpagina; Blz. 1,,292,,"Prisco Battes

Amsterdam

Huizenbezitters kunnen gezamenlijk honderden miljoenen euro's besparen op hun
woonlasten door hun hypotheek over te sluiten. Dat zeggen ondernemers op de
hypotheekmarkt.

Door de lage hypotheekrente is overstappen volgens Thomas de Leeuw van
internetonderneming http://Ikbenfrits.nl voor een op de vijf huiseigenaren
aantrekkelijk. `Het voordeel is gemiddeld €1300 per jaar.' Bij in totaal 3,5
miljoen hypotheken gaat het om een mogelijke totale besparing van €900 mln.

Hypotheekadviseurs hebben volgens De Leeuw niet altijd baat bij onderzoek naar
overstap. De uitkomst hangt onder andere af van de resterende looptijd en de
waarde van het huis. Het voordeel van een lagere rente moet opwegen tegen de
boeterente van banken.

`Hypotheekadviseurs zijn veel tijd kwijt om uit te rekenen of het zinvol is om
over te stappen', zegt ook Jeroen van Hessen van Munt Hypotheken. `Als
oversluiten verstandig blijkt, wil een consument wel voor dat advies betalen.
Maar als het beter is om niets te doen, kunnen tussenpersonen hun kosten
moeilijk in rekening brengen.' Van Hessen was eerder in de raad van bestuur van
NIBC verantwoordelijk voor hypotheken.

Het provisieverbod dat in 2013 van kracht werd, heeft volgens Van Hessen het
onbedoelde effect dat tussenpersonen ontmoedigd worden veel tijd in een overstap
te stoppen. In het oude verdienmodel kregen tussenpersonen een vergoeding van de
bank als ze nieuwe klanten aanleverden.

Marktleider De Hypotheker herkent zich niet in de kritiek. `De berekening hoeft
niet veel tijd in beslag te nemen', zegt woordvoerder Jill Aalders. `Het aantal
oversluitingen in het eerste kwartaal van dit jaar lag zo'n 80% hoger dan het
aantal oversluitingen in het eerste kwartaal van 2014.'

HYPOTHEKEN

LANGUAGE: DUTCH; NEDERLANDS"
164107756,2015-06-10T00:00:00,Na jaren van woekeren moeten huisbazen in Moskou nu stunten met de huurprijzen,989907752,Het Financieele Dagblad B.V.,,,,Economie & Politiek; Blz. 7,,596,,"Geert Groot Koerkamp

Moskou

Nog niet zo lang geleden verdiende de eigenaar van een Moskouse flat nog een
behoorlijke boterham met de huur die een vaak speciaal voor dat doel gekocht
appartement maandelijks opbracht. De vraag naar woningen in de snel uitdijende
wereldstad was zodanig, dat ook voor de hogere prijsklassen altijd wel huurders
te vinden waren.

Die tijden zijn voorbij. Oververzadiging van de markt, de economische crisis,
waardevermindering van de roebel en westerse sancties tegen Rusland hebben alles
veranderd. Leegstand is het gevolg. `De kloof tussen vraag en aanbod op de
huurmarkt is merkbaar gegroeid', constateert Svetlana Birina, hoofd van de
afdeling secundaire markt bij makelaarskantoor NDV-Nedvizjimost. `Het
leegstandprobleem is ontstaan doordat huiseigenaars de conjunctuur van de markt
verkeerd hebben ingeschat en hoge prijzen bleven vragen.'

Het is niet allemaal kommer en kwel. Wie in Moskou op zoek is naar een riante
woning kan juist in deze tijd een mooie slag slaan, want verhuurders moeten
noodgedwongen stunten met hun prijzen. Huurders kunnen eisen stellen, en doen
dat ook.

`Nu het woningaanbod is toegenomen, zijn de huurders in het voordeel', aldus
Birina. `Tal van interessante woningen die eerder buiten hun budget vielen, zijn
nu binnen bereik gekomen.' Ook worden huisbazen coulanter. `Wie huisdieren wil
meenemen naar een huurwoning heeft het nu makkelijker dan voorheen.'

De leegstand is goed merkbaar in het duurdere segment. Dat komt mede door de
exodus van buitenlandse bedrijven en hun werknemers, als gevolg van de crisis.
Ook hier zijn de huren volgens Birina aanmerkelijk gedaald. `Expats waren een
belangrijke doelgroep voor de verhuurders van dat soort woningen. Mede door hun
vertrek gaan de huren van dure appartementen met tienduizenden roebels omlaag.'

Doordat de Russen minder verdienen en het vanwege de rentestijging beduidend
moeilijker is geworden een hypotheek af te sluiten, zijn ook koopwoningen steeds
moeilijker te slijten. Volgens het Russische staatsbureau voor de statistiek
zijn in april bijna tweemaal minder bestaande woningen verkocht dan een jaar
geleden. Het aantal afgesloten hypotheken is driemaal zo laag. `Alleen mensen
van wie de woonsituatie kritiek is, accepteren de harde leenvoorwaarden', aldus
Sergej Sjloma, hoofd secundaire markt bij makelaarsbureau Inkom-Nedvizjimost.

Maar ook hier is een kentering op til. Wie een woning wil verkopen, zal water
bij de wijn moeten doen. `In april is 63% van de huizen verkocht met korting op
de vraagprijs, dat is 23,5% meer dan in maart', legt Sjloma uit. `Wie nu binnen
afzienbare tijd, zeg een maand, een koper wil vinden, moet ten minste 10%
korting aanbieden. Wanneer de markt stabiel is hoef je, om normaal te kunnen
concurreren, niet verder te gaan dan 5%.'

Voor buitenlandse kopers is de Moskouse vastgoedmarkt ook weer aantrekkelijker
geworden, want uitgedrukt in dollars zijn de Moskouse huizenprijzen sinds april
vorig jaar met maar liefst 38% gedaald, een gevolg van de devaluatie van de
roebel eind vorig jaar. Sindsdien is de roebel weer aangesterkt en nemen ook de
dollarpijzen weer toe.

Moskouse makelaars verwachten niet dat de woningmarkt snel weer de oude zal
zijn. `We zien nu de vorming van een uitgestelde vraag. Op de lange termijn zal
dat ongetwijfeld leiden tot een opleving van de huizenverkoop', gelooft Sergej
Sjloma. Maar, erkent hij, dan moet de economie wel weer gaan groeien en moet de
buitenlands-politieke situatie verbeteren.

Blik op het centrum van Moskou. In de Russische hoofdstad neemt de leegstand
snel toe.

LANGUAGE: DUTCH; NEDERLANDS"
164107757,2015-06-09T00:00:00,FNV keert zich tegen openstellen sociale voorzieningen voor zzp'ers; Vakbondsvoorman Ton Heerts hekelt het gelijktrekken van zelfstandigen en mensen met een vast contract. `Dit is de totale aanval op de verzorgingsstaat.',989907752,Het Financieele Dagblad B.V.,,,,Voorpagina; Blz. 1,,548,,"Vakbondsvoorman Ton Heerts hekelt het gelijktrekken van
zelfstandigen en mensen met een vast contract. `Dit is de totale aanval op de
verzorgingsstaat.'

Johan Leupen en Ria Cats

Den Haag

FNV trekt een streep in het zand, de vakbond wil geen verdere hervormingen van
de arbeidsmarkt. Een nieuw sociaal stelsel, dat voorzieningen voor
arbeidsongeschiktheid, werkloosheid en ziekte ook beschikbaar maakt voor
zzp'ers, is onwenselijk, onbetaalbaar en dus onhaalbaar, zegt voorzitter Ton
Heerts in een interview met het FD. `Werkgevers en politieke partijen die
daarvoor pleiten, zetten de bijl aan de wortel van de verzorgingsstaat waar we
honderd jaar voor gestreden hebben.'

Heerts reageert daarmee op de huidige lobby van werkgeverskoepel AWVN om het
sociale stelsel te verbouwen, en toe te snijden op alle werkenden in plaats van
mensen met een arbeidscontract. D66, PvdA, CDA en GroenLinks hebben
belangstelling getoond voor zo'n omwenteling. Maar de FNV ziet het als een
opmaat naar een `ministelsel', waarbij het motief is om op lange termijn alle
werknemersverzekeringen en sociale vangnetten af te breken.

`Dit verhaal klinkt sympathiek, maar het is ingestoken door rechtse lui en
werkgevers die geen premies meer willen betalen en alle risico's op werknemers
willen afschuiven. Grote bevolkingsgroepen raken daardoor in een vrije val
richting de bijstand', aldus de vakbondsvoorman. Hij distantieert zich met die
opvatting ook van zijn traditionele bondgenoten waaronder vakbond CNV, minister
Lodewijk Asscher (PvdA) van Sociale Zaken, en hoogleraar Paul de Beer, directeur
van het Wetenschappelijk Bureau voor de Vakbeweging.

Zij zien de door de AWVN voorstelde `basisregeling' als een mogelijkheid om de
kloof tussen flex en vast te verkleinen, en betere bescherming te bieden voor
een groeiende groep zelfstandigen die geen oudedagvoorziening opbouwen en onder
het bestaansminimum zakken. De zorg is dat zij de arbeidsmarkt onder druk zetten
met bodemtarieven, en later op grote schaal maatschappelijke steun nodig hebben.
Daarom zouden zij zich ook moeten verzekeren tegen arbeidsongeschiktheid. De
steun van werkgeverskoepel AWVN op dat punt geldt als controversieel, omdat de
traditionele werkgeverslijn juist is om in te zetten op deregulering.

Maar volgens Heerts moet de genoemde kloof gedicht worden door het mes in de
`ongeclausuleerde' zelfstandigenaftrek te zetten. Daardoor moeten zzp'ers hogere
tarieven vragen, en worden ze minder aantrekkelijk om in te huren, redeneert
hij. AWVN-voorzitter Harry van de Kraats noemt hij een `gladjakker' die
sluipenderwijs aankoerst op `voorzieningen op bijstands­niveau'. En econoom Paul
de Beer, die in het verleden ook heeft gepleit voor een ­basisregeling, is
volgens Heerts `van het padje afgeraakt'.

`Zzp'ers zijn ondernemers, en we moeten niet doen alsof zij nu opeens ook
toegang moeten krijgen tot allerlei andere ­zaken. Ik hecht sterk aan de relatie
tussen de premie die iemand betaalt en de verzekering die hij daarvoor
terugkrijgt. Dankzij het ­Sociaal ­Akkoord hebben we al een hele goede nieuwe
ontslagwet, die de flex vaster gaat ­maken. Het sociale stelsel is nu af. Je
moet het in zijn samenhang bezien. Je kunt daar niet zomaar een bouwsteen uit
halen. Wij zeggen: tot hier en niet verder.'

LANGUAGE: DUTCH; NEDERLANDS"
164107758,2015-06-05T00:00:00,`Deel fondsen gaat weer risicovoller beleggen',989907752,Het Financieele Dagblad B.V.,,,,Ondernemen; Blz. 13,,299,,"Nelleke Trappenburg

Amsterdam

Een behoorlijk aantal pensioenfondsen gaat weer meer risico nemen met zijn
beleggingsportefeuille. Dat constateren pensioenadviseurs Towers Watson en
Mercer. `We zien veel interesse bij fondsen om meer risico te nemen', aldus
Wichert Hoekert van Towers Watson.

Zo'n 160 Nederlandse pensioenfondsen zijn druk bezig met het opstellen van een
herstelplan, omdat ze in onderdekking zijn geraakt. Eind deze maand is de
deadline. In het kader van het herstelplan moeten de fondsen ook knopen
doorhakken over het risicoprofiel van hun beleggingsportefeuille.
Pensioenfondsen in een tekortsituatie mogen dit jaar eenmalig hun risicoprofiel
aanpassen, mits ze er goed genoeg voor staan (een dekkingsgraad boven 104%).
Eerder mochten ze dit niet. Sommige fondsen hebben daardoor al jaren niets
kunnen veranderen aan hun beleggingsmix.

Volgens Dennis van Ek van Mercer gaat ongeveer één op de vier fondsen die aan de
eisen voldoet gebruik maken van deze optie en meer risico nemen. Een deel doet
dit door de bescherming tegen lagere rente af te bouwen. Een deel kiest voor
risicovollere beleggingen. `Private markten zijn nu populair, denk aan private
equity, infrastructuur en hypotheken', aldus Van Ek.

Fondsen doen dit volgens de adviseur om de kans op een beter rendement te
verhogen en daarmee ook de kans om te kunnen indexeren (pensioenen verhogen met
de inflatie). Bij de renteafdekking speelt ook mee dat de rente al enorm is
gedaald en de laatste tijd juist weer iets stijgt.

Hoekert van Towers Watson schat dat ongeveer 30% van zijn klanten die nu bezig
zijn met een herstelplan overweegt een risicovoller profiel te kiezen. `Het gaat
dan voornamelijk om het verlagen van de renteafdekking, maar ook de verdere
beleggingsmix wordt wel eens aangepast', aldus Hoekert.

LANGUAGE: DUTCH; NEDERLANDS"
164107759,2015-06-05T00:00:00,"Herstel voor regionale woningmarkt, vrijwel overal meer woningen verkocht",989907752,Het Financieele Dagblad B.V.,,,,Economie & Politiek; Blz. 7,,162,,"Amsterdam In bijna alle Nederlandse regio's is er nu sprake van herstel op de
woningmarkt. Dat stelt Rabobank in een donderdag uitgebracht rapport. Vrijwel
overal steeg het aantal verkochte woningen.

De huizenprijzen staan nog wel onder druk. In 128 van de 403 gemeenten daalde
vorig jaar de gemiddelde woningprijs. Vooral in landelijke regio's gaan de
prijzen omlaag, terwijl meer stedelijke gemeenten juist prijsstijgingen zien.

Sinds dat dieptepunt is het vertrouwen in de woningmarkt toegenomen, met meer
trans­acties en ook hogere prijzen als gevolg. Een koophuis is sindsdien
gemiddeld ruim 4% in waarde gestegen.

Er zijn echter grote verschillen in prijsstijgingen. Grofweg ontwikkelt de
woningmarkt zich in de Randstad beter dan erbuiten. Maar er zijn belangrijke
uitzonderingen, stelt Rabobank. In sommige regio's in de Randstad, zoals het
Groene Hart, zijn vorig jaar de prijzen nog gedaald. In de regio rond Deventer
zijn de prijzen juist meer dan 6% gestegen. fd

LANGUAGE: DUTCH; NEDERLANDS"
164107760,2015-06-05T00:00:00,Commerciële verhuurders vrezen gevolgen van socialehuurakkoord,989907752,Het Financieele Dagblad B.V.,,,,In het nieuws; Blz. 3,,217,,"Amsterdam Commerciële en particuliere verhuurders vrezen een forse
inkomstenderving als de politiek het socialehuur­akkoord overneemt dat
woningcorporaties en de Woonbond hebben gesloten. `Dat zou desastreus zijn voor
de rendementen en de cashflow van gereguleerde huurwoningen van beleggers',
stelt de vereniging van Institutionele vastgoedbeleggers IVBN in een reactie.

De branchevereniging van woningcorporaties Aedes en Woonbond kwamen woensdag
overeen dat de totale huursom van sociale woningen de komende jaren niet meer
dan het inflatiepercentage plus 1% mag stijgen. Het Rijk hoeft hierdoor volgens
Aedes minder uit te geven aan huurtoeslag. In ruil daarvoor moet de politiek de
verhuurdersheffing afschaffen.

IVBN vreest dat de politiek het akkoord omarmt en ook van toepassing verklaart
op de commerciële sector. Aedes en de Woonbond willen de huren van woningen met
een huur boven 80% van de maximale huurprijs volgens het puntensysteem alleen
laten stijgen met de inflatie. Bij huurwoningen onder de 80% mag de huur stijgen
met maximaal 2,5% boven inflatie. Gemiddeld komt dit neer op een stijging van
1%.

Commerciële en particuliere verhuurders vragen doorgaans een hogere huur dan
woningcorporaties. IVBN verwacht dat de meeste leden helemaal geen
huurverhogingen meer kunnen doorvoeren. fd

LANGUAGE: DUTCH; NEDERLANDS"
164107761,2015-06-03T00:00:00,`Bouwen is leuker dan reorganiseren'; Ceo Michiel Jaski was bij Grontmij vooral bezig met het overleven van het concern,989907752,Het Financieele Dagblad B.V.,,,,Profiel; Blz. 12,,695,,"Ceo Michiel Jaski was bij Grontmij vooral bezig met het overleven
van het concern

Louis Hoeks en Frits Conijn

Amsterdam

In de zomer van 2010 maakte Michiel Jaski een ingrijpende keuze. Na tien jaar
als bestuurder bij Ingenieurs- en architectenbureau Arcadis te hebben gewerkt,
nam hij een sabbatical van een jaar. Hij ging met elk van zijn drie tienerzonen
op reis naar een bestemming die zij uit mochten kiezen. Met de oudste reed Jaski
in een Ford Mustang door de VS, met de middelste spotte hij varanen in Indonesië
en met zijn jongste zoon bezocht hij een groot natuurgebied in Afrika. Onderweg
gingen hem de ogen open. `Ik ging er altijd automatisch van uit dat ik gelijk
had, maar mijn zonen vertelden me dat ik te dominant was.'

Dat inzicht had Jaski hard nodig bij zijn nieuwe baan, bestuursvoorzitter van
Grontmij, waar hij in december 2011 begon. Het ingenieursbureau uit De Bilt had
zich zwaar vertild aan de acquisitie van het Franse familiebedrijf Ginger dat
het in 2010 voor €120 mln met geleend geld kocht. Jaski besloot de bedrijfsvloer
zo veel mogelijk te betrekken bij de noodzakelijke ommekeer. Zo ontstond het
programma Back on Track, dat in de woorden van Jaski `de discipline in onze
kernprocessen moest verbeteren'. Maandagochtend bleek dat Jaski Grontmij op
termijn gaat verlaten. Het concern wordt voor €345 mln overgenomen door de
Zweedse branchegenoot Sweco.

`Ik heb een intensieve tijd achter de rug', zegt Jaski (56). `Ik was door de
commissarissen ook benaderd om te bouwen, maar daar is het minder van gekomen.'
Dat laatste is een understatement. De schade bij Grontmij bleek veel groter dan
gedacht. Samen met financieel directeur Frits Vervoort redde Jaski het concern
van de ondergang. Er werd €120 mln opgehaald bij de eigenaren en zo'n 200
werknemers kregen ontslag. Moe van drie maanden onderhandelen met aandeelhouders
en banken verzuchtte sportliefhebber Jaski in maart vorig jaar dat hij niets had
meegekregen van de Olympische Winterspelen.

De favoriete sport van Jaski is zeilen, hij is dol op water. Zijn voorouders
bevoeren de zee en zelf studeerde hij hydrologie. Met vijf studievrienden heeft
hij nog altijd een boot in Muiden liggen, aan boord is hij de kapitein. Eerder
benoemde Jaski de overeenkomsten met leiding geven. `Je moet altijd rustig
blijven, ook al gebeuren er onverwachte dingen. Je moet altijd drie keer zo
voorzichtig zijn als je denkt dat je moet zijn. En je moet duidelijk zijn in de
communicatie.'

Ook zijn vader zeilde eens mee met de studievrienden en genoot. Dat was niet
altijd zo. Toen Jaski lid werd van het corps, vond zijn vader dat aanvankelijk
maar niks. Jaski: `Hij was geen man van dikdoenerij. Hij heeft altijd alles op
­eigen kracht moeten doen.'

Zijn vader zat als kind in een jappenkamp en maakte later carrière bij Shell. Na
zijn studie trad Jaski in de voetsporen van zijn vader en begon na vier jaar
Philips in 1988 bij de Koninklijke. Toen hij in 2000 Shell verliet, had hij een
leidinggevende functie bij de polyestertak en woonde hij met zijn gezin in
Londen. Bij Shell leerde hij vooral `het beter te doen met minder morsen'. Jaski
kon voor Shell naar de VS, maar besloot terug te gaan naar Nederland. Hij werd
bestuurder bij Arcadis en verhuisde naar Oosterbeek bij Arnhem, waar hij nog
altijd woont en hockeyt bij MHCO.

Onder de vleugels van ceo Harrie Noy groeide Jaski uit tot een van de sterren
van Arcadis. Het bureau slaagde in datgene waarmee Grontmij later zou worstelen:
het wist zijn overnames succesvol te integreren in de eigen bedrijfsvoering. In
tien jaar vertienvoudigde de omzet tot bijna €2 mrd. Oud-Arcadis-bestuurder Jan
Zijlstra herinnert zich Jaski: `Als ingenieur paste hij goed bij de cultuur en
hij haalde de goede dingen van Shell naar Arcadis, zoals het ontwikkelen van
­strategische plannen.'

Als ceo van Grontmij wilde Jaski het Arcadis-succes herhalen. In arbeidsplaatsen
moest worden gesneden. `Met de ontslagen mensen gingen ook relaties en kennis
verloren', meent Paul Oortwijn, directeur van brancheorganisatie NLingenieurs.
Voor Jaski breekt nu een nieuwe fase aan. `Ik ga weer bouwen. Dat is leuker dan
reorganiseren.'

LANGUAGE: DUTCH; NEDERLANDS"
164107762,2015-06-03T00:00:00,"Riemen vast voor Europese obligatiebelegger; Aflopen opkoopprogramma ECB zal markt opschudden, voorspelt ABN Amro",989907752,Het Financieele Dagblad B.V.,,,,In het nieuws; Blz. 2,,531,,"Aflopen opkoopprogramma ECB zal markt opschudden, voorspelt ABN
Amro

Giel ten Bosch

Amsterdam

Obligatiebeleggers moeten zich volgens een vijftal experts van ABN Amro opmaken
voor een wilde rit. Op de korte termijn zullen de koersen stijgen, maar
vervolgens wordt een stevige daling ingezet.

Dit is te danken (of te wijten) aan de Europese Centrale Bank, die sinds het
begin van haar stimuleringsprogramma een dominante en volgens critici
verstorende rol speelt op de obligatiemarkt. De ECB koopt sinds maart elke maand
voor €60 mrd aan obligaties op, en zo'n enorme koper beïnvloedt de markt sterk.

Voordat het opkoopprogramma   kwantitatieve verruiming (QE)   begon, waren de
rendementen (doorgaans rentes genoemd) op staatsobligaties door de lage inflatie
en zwakke groei al met een gestage glijvlucht bezig. En de koersen, die per
definitie in omgekeerde richting bewegen, kenden een indrukwekkende opmars.

Het beleid van de ECB heeft de obligatierentes vervolgens verder gedrukt. Dat
was de situatie tot 20 april, toen het effectief rendement plotseling hard begon
te stijgen. Zo steeg de Duitse 10-jaarsrente van 0,07% naar 0,72% op 13 mei.

Volgens Nick Kounis, hoofdonderzoeker financiële markten van ABN Amro, kwam die
trendbreuk door een sterke stijging van het aanbod van staats­papier in mei.
Voor juni ziet Kounis juist een tekort aan nieuwe staatsleningen. Daardoor
zullen de koersen stijgen, ook omdat de ECB deze maand, vlak voor de stille
zomer, meer obligaties zal kopen.

De Duitse 10-jaarsrente zal volgens ABN dalen van 0,63% nu naar 0,3% in de
zomer. Maar vervolgens zal de rente tegen het einde van dit jaar weer klimmen,
en zullen de koersen dus dalen.

Dat heeft volgens Kounis alles te maken met verwachtingen in de markt dat QE in
september 2016 zal eindigen, al zijn er ook economen te vinden die denken dat
dat eerder gebeurt. De ABN-econoom, die spreekt van een `QExit', denkt dat tegen
die tijd groei- en inflatiecijfers alle reden geven om te stoppen met QE.

En zonder de ECB-euro's die de obligatiemarkt overspoelen, zal de rente stijgen.
ABN Amro verwacht dat het effectief rendement op Duitse 10-jaarsleningen in het
vierde kwartaal op 1,40% zal staan. De Nederlandse 10-jaarsrente staat dan op
1,43%, bijna een verdubbeling ten opzichte van het huidige renteniveau.

De verwachting is dat ECB-president Mario Draghi in maart 2016 zal laten
doorschemeren dat het einde van QE in zicht is. Vandaag zal Draghi nog niet
reppen over een einde aan het opkoopprogramma. Waarschijnlijker is dat het woord
`Grexit', een vertrek van Griekenland uit de eurozone, wel meerdere ­malen zal
vallen.

Kounis denkt dat het niet zo ver zal komen. `Maar mochten de Grieken de
­eurozone verlaten, dan zal de QExit verder naar achteren worden geschoven.'

Ook de Amerikaanse Federal Reserve kan volgens Kounis nog tot uitstel leiden.
Hij gaat ervan uit dat de Fed de rente dit jaar nog verhoogt. `Als ze langer
wachten, kan dit voor opwaartse druk op de euro zorgen', legt hij uit. En een
duurdere euro is slecht voor de groei en dempt de inflatie. `Dan bestaat de kans
dat de ECB een signaal zal geven dat QE langer gaat duren, om de euro te
drukken.'

LANGUAGE: DUTCH; NEDERLANDS"
164107763,2015-06-02T00:00:00,Grontmij moest zich wel laten overnemen na mislukte groeiplannen; Internationale consolidatie in ingenieursbranche voltrekt zich in hoog tempo,989907752,Het Financieele Dagblad B.V.,,,,Ondernemen; Blz. 14,,718,,"Internationale consolidatie in ingenieursbranche voltrekt zich in
hoog tempo

Hans Maarsen

Amsterdam

Grontmij had weinig andere keuze dan zich te laten overnemen na mislukte
pogingen om zelf uit te groeien tot een Europese topspeler. Het concern
verslikte zich in een grote overname en kon niet anders dan terugkrabbelen.
Maandagochtend maakte het bedrijf bekend in het Zweedse Sweco een partner te
hebben gevonden.

`Met de overname door Sweco bereikt Grontmij alsnog de strategische doelstelling
van vijf jaar geleden, met dit verschil dat de onderneming niet meer in de
driver's seat  zit', stelt Paul Oortwijn, directeur van brancheorganisatie
NLingenieurs.

Wat Grontmij parten heeft gespeeld, is een overname vijf jaar geleden in
Frankrijk, bedoeld als eerste grote stap naar internationale expansie. Het
Nederlandse ingenieursconcern kreeg geen greep op dit Franse familiebedrijf. De
financiële resultaten vielen tegen en de uitvoering van het strategisch plan
liep vertraging op.

Daarmee ontstond voor Grontmij een groot probleem. Oortwijn: `De consolidatie in
de ingenieursbranche voltrekt zich in hoog tempo. Als je daarin niet kunt
meekomen, kom je op achterstand. Voor Grontmij dreigde een plek tussen
tafellaken en servet, de minst aantrekkelijke positie.'

Juist door samen op te trekken, zijn ingenieursbureaus beter in staat grote
klanten in nieuwe markten te bedienen. Dat was begin 2012 een belangrijke
overweging van Royal Haskoning en DHV om samen te gaan. Ook Arcadis heeft zijn
kaarten gezet op strategische overnames. Met de acquisitie van het Amerikaanse
Callison en het Britse Hyder mag het Nederlandse ingenieursbedrijf zich een
mondiale speler noemen. De overnames hebben vorig jaar bijgedragen aan een
hogere omzet en winst.

De internationale oriëntatie van ingenieursbureaus is mede door de crisis in de
hand gewerkt. `Er zijn projecten aangenomen in met name Scandinavië, Duitsland
en België waar de bouwactiviteiten op peil zijn gebleven', stelt Oortwijn vast.
Ook de internationale markt voor waterbouwkundige werken, een traditioneel
belangrijk werkterrein van Nederlandse ingenieurs, heeft goed stand gehouden,
signaleert Maurice van Sante, senior econoom verbonden aan ING Economisch
Bureau.

Kleinere ingenieursbureaus die op de binnenlandse bouwmarkt zijn aangewezen,
hebben wel moeilijke jaren gehad. Voor een deel is de teruggang opgevangen met
infrastructurele werken en orders uit de energiesector en de industrie.
Oortwijn: `De crisis was voor de industrie een soort pauze waarin
productielijnen minder werden benut, een mooie gelegenheid om renovatie en groot
onderhoud te plegen. Dat leverde ingenieursbureaus nieuw werk op.'

Per saldo is de Nederlandse ingenieursbranche in de crisisperiode tussen 2009 en
2014 met 10% à 15% gekrompen, gemeten in aantallen werknemers, schat Oortwijn.
In de sector zijn nog zo'n 50.000 man werkzaam, goed voor een jaaromzet van €6
mrd. Wat vooral zorgen baart, zijn de marges, die Oortwijn als flinterdun
betitelt. `De productiviteit is tot een maximum opgevoerd ten behoeve van een
gezonde kasstroom. Alles ging voor de omzet. Er is minder geïnvesteerd in
onderzoek en opleidingen.'

Directeur Oortwijn schat dat 20% van de leden van NLingenieurs een
verlies­periode van één of twee jaar heeft doorgemaakt tijdens de crisis. `Dat
zijn bureaus die zich niet snel konden aanpassen en waar ontslagen zijn
gevallen.'

Met het economisch herstel krabbelt ook de ingenieursbranche weer op. De
omzetten stijgen en de werkvoorraad neemt toe. Het onderhanden werk is in het
eerste kwartaal van 2015 toegenomen, na een stabilisatie eind vorig jaar. Een
dieptepunt werd begin vorig jaar bereikt, toen de werkvoorraad niet meer dan
tweeënhalve maand bedroeg; inmiddels kruipt de branche naar vijf maanden.
Normaal bedraagt de werkvoorraad acht à negen maanden, zo stelt NLingenieurs.
`Het wordt zorgelijk als je onder de drie maanden uitkomt, dan leef je bij de
dag', zegt Oortwijn.

Ook de onderzoekers van ING zien vooruitgang, wijzend op een gemiddeld hogere
omzet. Die stijging bedroeg vorig jaar 4,1% en versnelde in het eerste kwartaal
van 2015 tot 7,3%.

Grontmij werkt in Mainz aan renovatie en verbreding van de Mainzer Tunnel.

10 %

Krimp van de sector tussen 2009 en 2014

4,1 %

Omzetstijging in de branche in 2014

LANGUAGE: DUTCH; NEDERLANDS"
164107764,2015-06-02T00:00:00,Witteveen+Bos neemt Belgisch adviesbureau Mava Aes over,989907752,Het Financieele Dagblad B.V.,,,,Ondernemen; Blz. 15,,171,,"Amsterdam Witteveen+Bos, een toptienspeler op de Nederlandse ingenieursmarkt,
neemt een adviesbedrijf in België over. Het ingenieursbureau uit Deventer neemt
alle aandelen over van Mava Aes. De overname is maandag bekendgemaakt. Mava is
een gespecialiseerd adviesbureau dat in 1990 werd opgericht. De onderneming telt
momenteel een kleine vijftig medewerkers.

De overname heeft geen gevolgen voor de werkgelegenheid. Het tweehoofdige
management van Mava blijft ook na de krachtenbundeling actief. Financiële
bijzonderheden zijn niet bekendgemaakt.

De twee bedrijven werkten al samen bij diverse projecten in België.
Witteveen+Bos heeft in België een kleine twintig mensen aan het werk. Door de
krachten te bundelen verwachten beide partijen de marktkansen in België en
daarbuiten beter te kunnen benutten. Mava werkt vanuit een kantoor in
Steenokkerzeel.

Witteveen+Bos is veel groter dan de Belgische aanwinst. Bij de Nederlandse
onderneming werken ruim duizend medewerkers die vorig jaar een omzet
realiseerden van €119 mln. fd

LANGUAGE: DUTCH; NEDERLANDS"
164107765,2015-06-02T00:00:00,Grote bedrijven zoeken publiek op met live internetfilmpjes,989907752,Het Financieele Dagblad B.V.,,,,Ondernemen; Blz. 17,,601,,"Richard Smit

Amsterdam

Elke twitteraar kon afgelopen weekend live meegenieten van een concert vanuit de
Rotterdamse Bijenkorf. De winkelketen zond de beelden tijdens de Operadagen via
internet uit met de Twitter-app Periscope. Anderen konden meekijken en reacties
geven. ING Bank organiseerde eerder al zo'n `livestream' van de publicatie van
de kwartaalcijfers, zodat meer mensen dit evenement op de voet konden volgen.

ING en De Bijenkorf zijn er vroeg bij. Apps waarmee twitteraars met één druk op
een knop van hun telefoon live en bijna gratis beelden op internet kunnen
slingeren, zijn nog maar net op de markt. Met de lancering van Periscope voor
Apple-apparaten in maart en de Android-versie vorige week is de
livestreaming-strijd losgebarsten. Deze Twitter-app neemt het op tegen
concurrent Meerkat, die iets eerder begon.

Met de apps zijn tot nu toe vooral video's te zien van twitteraars die hun
dagelijkse leven de wereld in sturen. Van een zonsopkomst in New York tot een
afspraakje afhalen in een Porsche. Beelden van een hond in de trimsalon of van
iemand die een computerspel speelt. Veel filmpjes komen uit landen in het
Midden-Oosten, wellicht omdat alles ongecensureerd het net op gaat. En de eerste
bedrijven experimenteren er dus mee.

Partijen in de huizenmarkt bijvoorbeeld. Projectontwikkelaar Amvest
`livestreamde' een rondleiding in een woonwijk in Almere. `Op het hoogtepunt
waren er 68 kijkers', zegt Jasper de Weerd van Head Office, het marketingbureau
dat de actie uitvoerde. `Dat is een goede score. Zo is de drempel om te gaan
kijken lager. En een kijker kan zeggen  ga eens iets dichterbij  of  naar links
.'

Op de landelijke Open Huizen Dag deed De Hypotheker iets soortgelijks. Iedereen
kon op Periscope en Meerkat zijn eigen rondleiding uitzenden. Dat leidde in
sommige gevallen tot extra bezichtigingen.

Dit soort cases sterkt voorlopers in de overtuiging dat livestreaming geweldige
mogelijkheden biedt om boodschappen te verspreiden. Merken als Red Bull en
Spotify zenden via Periscope al beelden uit van evenementen en Adidas geeft
voetbalfans een kijkje achter de schermen. En Meerkat livestreamde het `rode
­loper'-evenement voor tv-hit Game of Thrones.

Maar ook al proberen marketeers het nieuwe speeltje enthousiast uit, het is nog
onduidelijk of livestreamen `the next big thing' wordt. Naar de meeste filmpjes
kijkt vrijwel niemand, zodat het voor bedrijven zaak is hun uitzendingen aan te
kondigen via Twitter of Facebook. Voor het livestreamen van video's is bovendien
4G of een goede wifiverbinding nodig en het slurpt de telefoonbatterij leeg.

De diensten veroorzaken bovendien serieuze privacy- en piraterijproblemen. De
bokswedstrijd tussen Floyd Mayweather en Manny Pacquiao, waar betalende kijkers
$90 voor neerlegden, was gratis via livestreamdiensten te bekijken. Sportclubs
raken de controle kwijt over beelden die ze voor miljoenen verkopen aan
tv-stations. Twitter dreigt al accounts te blokkeren van mensen die illegale
kopieën van Game of Thrones hebben uitgezonden.

Toch denkt Eric van Hall van internetbureau Mediaweb dat livestreamen groot kan
worden. De mogelijkheid bestond weliswaar al langer via diensten als UStream en
Livestream, maar het was volgens hem eerder nog te duur en te ingewikkeld. Pas
sinds kort zijn de internetsnelheid en telefoons erop berekend. De ondernemer is
op netwerksite ­LinkedIn een speciale groep gestart voor zakelijk
Periscope-gebruik. Al loopt het met die groep, zo stelt hij spijtig vast, nog
niet echt storm.

Musici speelden zondag live in de etalage van De Bijenkorf in Rotterdam in het
kader van de Operadagen.

LANGUAGE: DUTCH; NEDERLANDS"
164107766,2015-06-02T00:00:00,"Nederland blijkt een buitenbeentje in Europa; Wie tijdelijk werkt, is hier slecht beschermd tegen ontslag; wie een vast contract heeft, is spekkoper",989907752,Het Financieele Dagblad B.V.,,,,Economie & Politiek; Blz. 5,,772,,"Wie tijdelijk werkt, is hier slecht beschermd tegen ontslag; wie
een vast contract heeft, is spekkoper

Jule Hinrichs

Amsterdam

In Europees perspectief neemt Nederland met de arbeidsmarkt extreme posities in.
Werknemers met een vast contract kennen een ruim bovengemiddelde
ontslagbescherming, voor werknemers met een flexibel contract geldt precies het
omgekeerde. Wie werkt op basis van een tijdelijk contract is in Nederland
relatief slecht beschermd.

Dat is de uitkomst van een studie van het Centraal Bureau voor de Statistiek
(CBS) naar de Nederlandse en Europese arbeidsmarkt. Het CBS bracht maandag het
rapport `Dynamiek op de Nederlandse arbeidsmarkt' uit. In het FD wordt sinds
enkele weken een debat over de arbeidsmarkt gevoerd. Daarbij is onder andere de
vraag aan de orde of de door velen gesignaleerde kloof tussen vast en flex op
deze wijze nog wel te handhaven is.

De studie van het CBS laat nu zien dat Nederland ook in Europees verband een
buitenbeentje is. Voor werknemers met een vaste aanstelling is in Nederland met
name de individuele ontslagbescherming relatief groot. Voor deze groep is alleen
de ontslagbescherming voor werknemer in Portugal groter. In Finland en Duitsland
is het ook relatief lastig om vast personeel te ontslaan. Het andere uiterste
doet zich voor in het Verenigd Koninkrijk, met een zeer beperkte
ontslagbescherming voor werknemers in vaste dienst. Ook voor werknemers die op
basis van een tijdelijk contract werken kent het Verenigd Koninkrijk opvallend
weinig ontslagbescherming. Maar hier krijgen de Britten Nederland aan hun zijde,
dat werknemers met een tijdelijk contract een opvallend geringe bescherming
biedt. In Spanje, Frankrijk, België en Italië is de ontslagbescherming, volgens
maatstaven die het CBS overneemt van de Oeso, voor flexwerkers veel groter.

In Nederland groeide het aandeel van flexcontracten en zzp'ers sterker dan
elders in Europa. De afgelopen tien jaar steeg het aandeel werkenden met een
tijdelijk contract van 15% in 2004 tot 22% in 2014. In 2013 was dat voor de EU
nog 14%. Daarnaast kende Nederland over deze periode een groei van het aandeel
van zzp'ers van 8% naar 12%. Die groei van flex en zzp'ers samen, leidde tot een
even grote daling van het aandeel van de vaste contracten.

Onderzocht is of mogelijk de bedrijvenstructuur kan verklaren waarom er in
Nederland relatief veel flexibel wordt gewerkt. De conclusie is dat dit niet het
geval is, omdat in bijna alle sectoren in Nederland relatief veel flexibel wordt
gewerkt. Het verschijnsel van veel flex is dus direct terug te voeren op de
manier waarop specifiek in Nederland de arbeids­relaties worden georganiseerd.

Het CBS onderzoekt overigens niet of het hoge aandeel van flexwerk misschien het
gevolg is van de Nederlandse belastingwetgeving. Sommige onderzoekers stellen
dat met name de groei van het aantal zzp'ers samenhangt met de in Nederland voor
deze groep vriendelijke fiscale behandeling.

Het CBS tekent overigens aan dat alle cijfers vergeleken met vorige publicaties
flink zijn gaan schuiven omdat het bureau per 1 januari een ander
werkloosheidsbegrip hanteert. Tot eind vorig jaar had iemand pas een betaalde
baan als hij of zij ten minste twaalf uur in een week aan de slag was. Die grens
is verlaagd tot één uur per week. Omdat relatief veel mensen met kleine baantjes
geen vast contract hebben, heeft deze definitiewijziging het aandeel van
flexwerk in de Nederlandse economie over de afgelopen ­jaren flink verhoogd.

Binnen Nederland zijn er volgens het CBS aanzienlijke regionale verschillen op
het gebied van flexarbeid. Deze verschillen hangen samen met de mate van
verstedelijking: in de grote steden is het aantal flexwerkers het grootst. Van
de werknemers met een flexcontract heeft na drie jaar ruim een derde een vaste
baan. Werknemers in Utrecht, Noord-Brabant en Gelderland hebben een grotere kans
op vast werk dan werknemers in andere provincies.

Verder komt naar voren dat bedrijven met veel flexwerkers niet innovatiever zijn
dan bedrijven met veel vaste krachten. Werkgevers die flexwerkers mogelijkheden
geven om zich te ontwikkelen en hen bovendien weten op te nemen in de
bedrijfscultuur, blijken wel innovatiever te zijn dan werkgevers die dat niet
doen.

De arbeidsmarkt is sterk in beweging. Flex komt op, het belang van de cao neemt
af. Maatwerk wordt dus belangrijker. Het Financieele Dagblad gaat op zoek naar
de spanningsvelden en de oplossingen. Hoogleraren, vakbonden en werkgevers
zetten in deze serie hun visie uiteen, terwijl een drietal redacteuren zorgt
voor context en verdere analyse.

Revolutie op de arbeidsmarkt

LANGUAGE: DUTCH; NEDERLANDS"
164107767,2015-06-02T00:00:00,Begrotingstekort iets lager dan verwacht,989907752,Het Financieele Dagblad B.V.,,,,In het nieuws; Blz. 3,,299,,"Van onze correspondent

Den Haag

De overheidsfinanciën zien er voor 2015 iets beter uit dan eerder verwacht. Het
kabinet schat in dat het begrotingstekort op 2,1% van het bruto binnenlands
product uitkomt. Dat is een fractie lager dan de 2,2% die met Prinsjesdag nog
als uitgangspunt gold.

Dat werd maandag duidelijk met de bekendmaking van de Voorjaarsnota. Hiermee
valt het begrotingstekort ruim binnen de 3%-norm die wordt aangehouden als
maximum binnen de eurozone. In 2014 kwam het begrotingstekort uit op 2,3%.

De meevaller is onder meer te danken aan lagere uitgaven aan sociale zekerheid.
Doordat de werkloosheid daalt, vallen ook de uitkeringen terug. Op het gebied
van zorg daalden de bestedingen aan geneesmiddelen. Daar tegenover staat dat de
overheid meer kwijt is aan huurtoeslagen.

Ook de inkomstenkant van de overheid kreeg een opsteker. Door een hogere
economische groei werden meer belastingen geïnd. Als gevolg van de verbeterde
winstgevendheid van bedrijven doen de meevallers zich met name voor bij de
vennootschapsbelasting en de dividendbelasting. Het Centraal Planbureau raamde
in maart dat het bbp dit jaar met 1,7% toeneemt in plaats van de eerder
geschatte 1,25%.

Dat voordeel wordt deels tenietgedaan door lagere aardgasbaten. Doordat het
kabinet zich gedwongen ziet de gaswinning in Groningen terug te schroeven
vanwege het aardbevingsgevaar, vallen de inkomsten naar verwachting met €1,3 mrd
terug. Die tegenvaller kan nog groter uitvallen. Volgende maand moet minister
Henk Kamp van Economische Zaken beslissen hoe hoog de gaswinning in de tweede
helft van dit jaar mag zijn.

Nederland heeft nog €1,8 mrd tegoed aan afdrachtskortingen van de EU. Die zouden
oorspronkelijk in 2015 worden betaald, maar het kabinet zal daar een jaar langer
op moeten wachten.

Henk Kamp

LANGUAGE: DUTCH; NEDERLANDS"
164107768,2015-07-07T00:00:00,"Grieken: blij, maar onzekere toekomst",11,Metro,,,,inhetnieuws; Blz. 3,,476,,"Dilemma. Het was kiezen tussen twee kwaden voor de Grieken. Aldus in Nederland
wonende Grieken. Maar de Grieken hebben optimisme in hun dna.

Het was kiezen tussen twee kwaden, zo noemen de in Nederland wonende Grieken het
Griekse referendum van afgelopen zondag.  Mijn hele familie heeft zondag 'nee'
gestemd, maar niemand weet wat dit hun precies zal brengen , zegt Giannis
Garlemos.  Ik weet niet of je blij of verdrietig moet zijn , reageert Helena
Sibel.  Mijn familie in Griekenland is niet blij op dit moment, maar angstig.

Toch zeggen veel Grieken in ons land vooral opgelucht te zijn over de
nee-uitslag van zondag. Met 61 procent van de stemmen koos het Griekse volk toen
tegen de voorstellen van Europa en het IMF.  Het was een kwestie van kiezen voor
een antwoord dat nog een beetje hoop biedt , zegt de in Tilburg wonende Griek
Garlemos.

Niemand weet wat er nu gaat gebeuren. Maar als er 'ja' uit het referendum was
gekomen had dat betekend dat er de komende 5 jaar nog meer honger geleden zou
worden in Griekenland. Nu er 'nee' uit is gekomen, is er een kans. Een
mogelijkheid om beter uit de onderhandelingen te komen.

Volgens Garlemos die de Facebookpagina Griekseagenda oprichtte voor Grieken in
Nederland, denkt het overgrote merendeel van de Grieken in ons land er net zo
over als hij.  Ik heb een poll op mijn Facebookpagina gezet. Van de ongeveer 200
Grieken in Nederland die hierop hebben gestemd, koos 95 procent voor 'nee' als
beste uitslag voor het referendum. De bodem is bereikt in Griekenland. Het land
staat aan de rand van de afgrond, nog meer zware maatregelen zouden Griekenland
verder kapotbezuinigen.

Wat de toekomst brengt voor het Griekenland is voor Garlemos een groot
vraagteken. Onzekerheid is ook wat domineert in de Facebookposts van andere
Grieken in ons land op de pagina van Garlemos.  Laten we niet te vroeg juichen ,
reageert Maria Aggeliki Kelesidou onder een post over de nee-uitslag.  Je weet
nooit wat er gebeurd.

Toch hebben de meeste Grieken wel hoop op een betere toekomst.  Dat zit in ons
dna , lacht Garlemos.  Griekenland heeft voor hetere vuren gestaan in de
geschiedenis. Het land komt hier echt wel bovenop, daar ben ik van overtuigd.

Als het aan Garlemos ligt zouden de overige Eurolanden toch weer geld in
Griekenland moeten pompen.  Niemand heeft de oplossing, ook de leiders in
Brussel niet. Maar de werkloosheid in Griekenland is nu ongelooflijk hoog. Er
moet geinvesteerd worden in het land, zodat er fabrieken gebouwd kunnen worden,
winkels kunnen worden geopend, noem maar op. Grieken kunnen dan weer werken en
werkenden betalen belasting. Zo kan het land groeien en uiteindelijk schulden
afbetalen.

De hele familie van Griekse Tilburger Giannis Garlemos: `Niemand weet wat er nu
gaat gebeuren.' / awfoto

LANGUAGE: DUTCH; NEDERLANDS"
164107769,2015-07-01T00:00:00,Doe je voordeel met nieuwe ontslagrecht,11,Metro,,,,inhetnieuws4_finance; Blz. 4,,533,,"Regels. Vandaag gaat het nieuwe ontslagrecht in. De nieuwe regels zijn niet
alleen kommer en kwel voor werknemers. Vijf punten die in jouw voordeel kunnen
uitpakken.

De aanpassing van het ontslagrecht is al tientallen jaren een heet hangijzer in
Den Haag. Na eindeloos polderen gaat het nieuwe ontslagrecht vandaag eindelijk
in. Onder de nieuwe regels is de ontslagvergoeding voor vooral oudere werknemers
een stuk lager. Maar er zitten ook positieve kanten aan het nieuwe ontslagrecht.

Ook geld mee bij

reorganisatie

Werd je tot nu toe op straat gezet vanwege een reorganisatie, dan kreeg je
vrijwel nooit een ontslagvergoeding mee. Maar vanaf nu moeten werkgevers in
zwaar weer ook dokken om hun werknemers de zak te geven. Ben je twee jaar of
langer in dienst geweest en word je om bedrijfseconomische redenen ontslagen,
dan heb je recht op een ontslagvergoeding.

Mogelijkheid tot

hoger beroep

Ook krijg je meer mogelijkheden om je ontslag aan te vechten. Nieuw is de
mogelijkheid om tegen de uitspraak van de kantonrechter in hoger beroep en
cassatie te gaan. En een werknemer die het niet eens is met een beslissing van
het UWV kan naar de kantonrechter stappen. Nadeel is wel dat ontslagprocedures
hierdoor langer worden.

Werkgever moet

beter documenteren

Word je van de ene op de andere dag ontslagen omdat je je werk niet goed zou
doen, dan hoef je daar niet zomaar mee akkoord te gaan. Werkgevers moeten een
goed dossier hebben opgebouwd van slecht functionerende werkgevers. Voorheen
kenden ontslagrechters een hogere ontslagvergoeding toe als een werkgever zijn
zaakjes niet op orde had. Maar nu is een zwak dossier reden voor afwijzing van
het ontslag.

Twee weken

bedenktijd

Veel ontslagen komen tot stand doordat werkgever en werknemer, al dan niet met
hulp van advocaten, met elkaar onderhandelen. Een werknemer die met wederzijds
goedvinden bij zijn baas weggaat, heeft nu twee weken bedenktijd. Als je tijdens
de bedenktijd van het ontslag wil afzien, dan loopt de arbeidsovereenkomst
alsnog gewoon door.

Ouderen gemakke-

lijker aan de slag?

Voor de oudere werknemer, die wordt ontslagen, is het nieuwe ontslagrecht een
fikse aderlating. Een ontslagvergoeding mag sinds vandaag nooit hoger zijn dan
75.000 euro. Bovendien betaalt je baas nu voor de eerste tien dienstjaren nog
maar een derde van een maandsalaris. Daarboven wordt het een half maandsalaris
per gewerkt jaar. Voorheen kreeg een oudere werknemer voor gewerkte dienstjaren
boven de 45 jaar 1,5 of 2 maandsalarissen mee.

Voorstanders van het nieuwe ontslagrecht weten ook hier een lichtpuntje voor
werknemers in te ontdekken. De oude regels vormden een belemmering voor
werkgevers om een oudere werknemer aan te nemen. De lagere ontslagvergoeding zou
dus de positie van de oudere werknemer op de arbeidsmarkt verbeteren. In sommige
gevallen geldt voor 50-plussers trouwens wel een overgangsregeling.

Na eindeloos polderen, onder meer door minister Lodewijk Asscher, gaat het
nieuwe ontslagrecht vandaag eindelijk in. / jerry lampen | anp

LANGUAGE: DUTCH; NEDERLANDS"
164107770,2015-06-23T00:00:00,Hoe raakten de Grieken zo in de problemen?,11,Metro,,,,inhetnieuws; Blz. 3,,463,,"Grexit. Voor de zoveelste keer spant het erom voor de Grieken. Het bijna
failliete land heeft dringend geld nodig maar de andere landen houden de hand
voorlopig op de knip.

De Griekse premier Alexis Tsipras heeft gisteren nieuwe voorstellen naar Brussel
gestuurd om Europa te paaien. Of dit voldoende is, wordt later deze week pas
duidelijk. Voor iedereen die het spoor even helemaal bijster is, zet Metro op
een rij hoe het zover heeft kunnen komen.

1 december 2009

Terwijl de wereld nog niet is bijgekomen van een grote crisis in de
bankenwereld, stijgt de schuld van Griekenland naar recordhoogte. Aan het eind
van 2009 is de Griekse staatsschuld door jarenlang financieel wanbeleid
opgelopen tot meer dan 300 miljard euro.

1 april 2010

Geschrokken buigen andere eurolanden zich over de Griekse staatsschuld. Het
blijkt nog veel erger dan gedacht. De nieuwe premier Papandreou vraagt Europa om
hulp.

2 mei 2010

Het vertrouwen in de Grieken is helemaal weg en niemand wil het land nog geld
lenen. Een faillissement dreigt. Het internationaal Monetair Fonds, de Europese
Centrale Bank en de andere eurolanden, vanaf dan de trojka genoemd, schieten te
hulp en zullen 110 miljard euro overmaken.

1 juli 2011

De enorme lading geleend geld is niet gratis. De Grieken moeten keihard
bezuinigen en hervormen. De weerstand tegen de gehate trojka, en vooral
Duitsland, groeit. Geweld laait op in de straten van Athene.

1 februari 2012

Al die miljarden blijken niet genoeg. De Griekse crisis is langer en heftiger
dan verwacht. Er komt een tweede steunpakket van 130 miljard euro.

1 maart 2012   1 jan. 2015

De Grieken houden het hoofd boven water, maar de problemen zijn niet opgelost.
In vijf jaar tijd krimpt de Griekse economie 25 procent. Een kwart van de
Grieken is werkloos.

25 januari 2015

Oppositieleider Alexis Tsipras wint de verkiezingen door te beloven
bezuinigingen terug te draaien en de trojka het land uit te schoppen.

26 januari 2015

De nieuwe Griekse regering wil zich niet meer aan de oude afspreken houden.
Minister van Financiën Yanis Varoufakis maakt vanaf het begin ruzie met bijna al
zijn Europese collega's.

1 februari 2015   1 juni 2015

Terwijl de regering van Tsipras zegt nog meer leningen nodig te hebben is de
tijd van terugbetalen ook aangebroken. De Grieken dreigen hun rekeningen niet
meer te kunnen betalen.

22 juni 2015

Na maandenlange onenigheid is het erop of eronder voor de Grieken. Een nieuw
bezuinigingsplan moet de trojka over de streep trekken om voor de derde keer de
portemonnee te trekken. Gebeurt dit niet, dan is Griekse schatkist binnen
anderhalve week leeg.

LANGUAGE: DUTCH; NEDERLANDS"
164107771,2015-06-17T00:00:00,"Op vakantie naar Griekenland, kan dat nog wel onbezorgd?",11,Metro,,,,inhetnieuws; Blz. 7,,611,,"Euro's.  Op vakantie naar Griekenland kan prima. Maar met een paar zaken moet je
als vakantieganger rekening houden.

Terwijl de spanning rond de Griekse schuldenkwestie oploopt, staan tal van
Nederlanders op het punt naar dit populaire land af te reizen voor een heerlijk
onbezorgde zomervakantie. Maar wordt deze vakantie wel zo onbezorgd als gehoopt,
nu een Grieks `bankroet' dreigt? Econoom Mathijs Bouman adviseert:  Neem wat
extra cash mee.

Moeten vakantiegangers naar Griekenland zich zorgen maken?

Nee. Maar besef wel: het is geen doodnormaal euroland. Er zijn grote financiële
problemen en vakantiegangers doen er daarom goed aan wat extra cash mee te
nemen. Mochten de pinautomaten leeg zijn, dan ben je voorbereid.

Misschien toch beter die vakantie naar Griekenland annuleren?

Nee. En sterker nog; als Nederlanders nog twijfelen over hun vakantiebestemming
zou ik zeggen: ga lekker naar de Griekse zon. Toeristische euro's zijn goed voor
het land. Geniet van de goedkopere restaurants. Ga op vakantie zoals je tien
jaar geleden deed, toen rekenden we ook niet op geldautomaten op elke hoek van
de straat. Er is geen reden tot paniek. Er kunnen spannende dingen gebeuren, ja.
Maar die kans is er al drie jaar. In 2012 heb ik al eens gezegd dat het niet
onverstandig is contant geld mee te nemen naar Griekenland. Voor de zekerheid.

Maar wat als Griekenland failliet gaat?

Een land kan technisch gezien niet failliet gaan. Veel mensen noemen het wel zo,
maar landen gaan niet failliet. Als een land zijn schulden niet meer kan
aflossen heet dat in het Engels een `default'. Zo ver is het nog niet met
Griekenland, maar als dat gebeurt, is een van de gevolgen dat de Griekse banken
geen geld meer kunnen lenen van de Europese Centrale Bank. De pinautomaten
kunnen dan niet meer worden gevuld. Ambtenaren zouden dan kunnen worden
uitbetaald in een soort briefjes waarop staat: zodra er weer euro's zijn, krijg
je 100 euro. Dit gebeurde ook in Californie, waar een soort tijdelijk noodgeld
ontstond. En dat kan weer gevolgen hebben voor de euro.

Mochten die pinautomaten leeg zijn, kunnen Nederlanders dan nog met pin of
creditcard betalen?

Ja, in principe wel. Pinautomaten die leeg zijn, staan los van het girale
verkeer. Maar alles kan veranderen in een financiële crisissituatie.

Op welke termijn zou Griekenland `failliet' kunnen worden verklaard?

Dat is niet te voorspellen. Je kan een agenda maken met data van belangrijke
financiële momenten, maar telkens loopt het toch weer anders. De eerstvolgende
belangrijke datum is nu 30 juni. Dat is de einddatum waarop Griekenland beroep
kan doen op het geld uit het officiële hulpprogramma. Er ligt nog een resterende
7.2 miljard euro in de kluis die Griekenland kan lenen. Maar alleen als het land
zich aan afspraken houdt, wat nu niet het geval is. Als ze dit geld niet krijgen
kunnen ze het IMF niet terugbetalen. Het IMF wordt dan boos, maar geeft nog 30
dagen uitstel. Dan zijn we weer een maand verder en zou het land `in gebreke'
kunnen worden gesteld oftewel: een `default'. Maar dat verwacht ik niet.

Merken vakantiegangers iets van een bedrukte sfeer in het noodlijdende land?

Het land heeft problemen, die kan je niet onder stoelen of banken steken. Maar
waarschijnlijk zal er in Athene meer van te merken zijn dan op de Griekse
stranden. De werkloosheid is hoog en er heerst armoede onder gepensioneerden.
Dat zou een vakantieganger kunnen merken.

Ga lekker naar de Griekse zon. Toeristische euro's zijn goed voor het land,
vindt econoom Mathijs Bouman. /AFP

LANGUAGE: DUTCH; NEDERLANDS"
164107772,2015-06-17T00:00:00,Robbertje onderhandelen,11,Metro,,,,inhetnieuws5_finance; Blz. 5,,423,,"Ik heb een hekel aan onderhandelen. Gelukkig heeft mijn lief wél stalen zenuwen.
Want nu ons huis te koop staat, moeten we er toch aan geloven. Een vriendin, die
in hetzelfde schuitje zit, klaagde laatst:  Ik vind die onderhandelingen zo
omslachtig. Ik leg eerst wat bovenop de prijs, zodat een ander er dat weer af
moet praten. Waarom rekent iedereen niet gewoon een vaste prijs voor zijn
woning?!

Ik legde haar uit dat huizenprijzen nu eenmaal tot stand komen door vraag en
aanbod. Maar ik was het ondertussen heimelijk met haar eens. Wat zou het een
hoop buikpijn schelen als de prijzen op Funda geen vraagprijzen maar echte
prijzen waren. Zoals in de winkel.

Misschien denk ik zo omdat ik een meisje ben. Keer op keer blijkt namelijk dat
vrouwen geen goede onderhandelaars zijn. Nederlandse vrouwen verdienen zo'n 18
procent minder dan hun mannelijke collega's, die hetzelfde werk doen. Een
belangrijke reden is dat vrouwen zich te bescheiden opstellen tijdens
salarisonderhandelingen. En met overslaande stem om opslag vragen. En daarmee
doen we onszelf behoorlijk tekort. Uitzonderingen daargelaten natuurlijk.

Het belangrijkste probleem is volgens mij dat een voorstel van een vrouw vaak al
een compromis is. Voordat zij haar getal noemt, heeft ze in haar hoofd al een
uitgebreide onderhandeling gevoerd. Zo van: ik wil 20, maar ik denk dat de ander
wel 10 zal willen. Dan stel ik 15 voor. En aan het eind van de onderhandeling is
ze teleurgesteld dat ze op 12 uitkomt. Tsja.

Ik zie het ook gebeuren bij vrouwelijke zelfstandigen. Ze stellen bij voorbaat
al een lagere prijs voor omdat hun klant `pas net gestart is met zijn bedrijf''
of `de vorige keer ook maar weinig kon betalen.' Of ik dat ook doe, laat ik uit
onderhandelingsoogpunt maar even in het midden.   Lieve opdrachtgevers, neem
deze column alsjeblieft met een korreltje zout

De volgende vraag is: waarom gedragen veel vrouwen zich als hun eigen
tegenstander tijdens een robbertje onderhandelen? Als je het positief draait,
kun je zeggen dat vrouwen minder egoïstisch zijn en een betere sociale antenne
hebben. Oftewel, kudoos voor de slecht onderhandelende vrouw! Maar je kunt ook
stellen dat vrouwen te laf en conflictmijdend zijn om goed te kunnen
onderhandelen.

De waarheid ligt waarschijnlijk in het midden. Tenminste dat zou hij moeten
liggen. Maar omdat het hier om vrouwen gaat, ligt ie waarschijnlijk een stukje
links van het midden. Waardoor we er ook weer te weinig kudoos uit weten te
slepen.

LANGUAGE: DUTCH; NEDERLANDS"
164107773,2015-06-16T00:00:00,Startcollege. De weg naar werk voor jongeren zonder vmbo-diploma,11,Metro,,,,rotterdamwerkt; Blz. 20,,158,,"Ben je 16 jaar of ouder en heb je geen vmbo-diploma, maar wil je wél een vak
leren, ervaring opdoen en een diploma halen? Dan is een Entreeopleiding bij het
Startcollege van Albeda en Zadkine iets voor jou. Na een opleiding van een jaar
kun je doorstromen naar een mbo-opleiding op niveau 2 of een baan gaan zoeken.

Voor beide groepen is het dan wel handig om wat praktijkervaring op te doen ,
aldus Wilma Lodder van het Startcollege.  Goede stageplekken, waar werkgevers
inzien dat dit jongeren zijn die extra aandacht en begeleiding nodig hebben,
zijn dus erg belangrijk. Bedrijven zoals het Hilton, waar leerlingen onlangs een
stagedag hadden en vol trots `meedraaiden' in bedrijfskostuum. Maar ook
Vakbroeders, een opleidingsbedrijf voor schilders, is hier een goed voorbeeld
van. Zij hebben een lesprogramma voor jongeren, waarbij werkloze jongeren in hun
eigen wijk worden opgeleid tot vakman onder leiding van een leermeester.  metro

LANGUAGE: DUTCH; NEDERLANDS"
164107774,2015-06-16T00:00:00,Jongerenakkoord helpt jongeren aan de slag,11,Metro,,,,rotterdamwerkt; Blz. 20,,258,,"Gemeente Rotterdam, Hilton Rotterdam en het Albeda en Zadkine Startcollege
ondertekenden eind april het eerste jongerenakkoord. Hiermee komen werkgever,
onderwijs en jongeren samen en helpen zij jongeren aan de slag.

Met het jongerenakkoord stellen we concrete doelen rondom het actieprogramma
Jongeren aan de Slag , zegt Marieke Smit, projectleider vanuit de gemeente.  We
zeggen heel concreet: wat gaat deze werkgever morgen doen?

Het jongerenakkoord met Hilton Rotterdam is de eerste van de minstens dertig die
de gemeente Rotterdam eind 2017 wil verwezenlijken. Geen overbodige luxe, aldus
Marieke.

Rotterdam telt op dit moment 7500 werkloze jongeren. Voor hen die minder goed
aan de bak komen, sluit de opleiding niet aan op de vraag van de werkgevers. Dat
aantal willen we eind 2017 terug brengen naar 5000. Onder andere door te kijken
naar de gezamenlijke belangen van onderwijs, bedrijven en jongeren, en op die
manier werkplekken creëren.

Marieke:  Werkgevers zijn in principe best bereid om wat extra's te doen voor
deze jongeren. Ook snappen ze dat deze doelgroep iets meer aandacht en
begeleiding vereist. Maar daarnaast hebben ze natuurlijk ook gewoon een bedrijf
te runnen. Daarom investeren we met het jongerenakkoord in korte lijntjes met
onderwijs en gemeente om eventuele problemen snel op te lossen. Zo geven we hen
een extra zetje in de goede richting.

metro

Karin van den Berg, directeur van Hilton, doet mee aan het jongerenakkoord. /
Ilja Post

LANGUAGE: DUTCH; NEDERLANDS"
164107775,2015-06-04T00:00:00,George (5) twijfelt in brief aan beleid premier,11,Metro,,,,inhetnieuws; Blz. 10,,290,,"Op de school van de 5-jarige George McRae werd in aanloop naar de Britse
verkiezingen aandacht besteed aan de politiek. George besloot daarop een brief
te schrijven aan premier David Cameron.  Ik twijfel over uw ideeën en denk dat u
meer aandacht moet besteden aan familietijd , schreef het jochie. Tot zijn grote
verbazing kreeg hij een reactie van de premier.

George kwam thuis van school en raakte niet uitgepraat over de verschillende
politieke partijen. Hij noemde ze iedere keer 'teams' in plaats van partijen ,
vertelt Laura McRae, moeder van George, tegen The Mirror.  Ik was erg onder de
indruk dat ze een 5-jarige zo goed hadden uitgelegd wat een democratie is.  De
33-jarige moeder vertelde tegen haar zoontje dat veel partijen graag zien dat
zoveel mogelijk moeders weer aan het werk gaan. De kleine George was het daar
echter niet mee eens en besloot dit haarfijn uit te leggen aan
minister-president Cameron.

De 5-jarige feliciteerde Cameron in zijn brief eerst met zijn overwinning.
Vervolgens liet hij weten dat hij 'twijfelde over zijn ideeën'.  Kleine kinderen
zoals mijn broertje Toby zouden meer tijd moeten doorbrengen met hun mama's.
Mama's kunnen hen helpen met leren , schreef hij in de brief. Cameron liet in
zijn reactie weten dat hij erg onder de indruk was van de 'goed geschreven'
brief.  Ik zal je commentaar doorgeven aan het ministerie voor werkgelegenheid
en pensioenen , aldus de premier. George was apetrots.

Hopelijk blijft George zo enthousiast over de politiek en zal hij op z'n 18e
naar de stembus gaan want het aantal jongeren dat in Groot-Brittannië stemt is
behoorlijk laag. George is niet de eerste kleuter die een brief schreef aan een
hoogwaardigheidsbekleder. metro

LANGUAGE: DUTCH; NEDERLANDS"
164107776,2015-06-02T00:00:00,El Ouali waarschuwt Pechtold voor Rotterdamfractie,11,Metro,,,,rotterdam; Blz. 23,,365,,"De Rotterdamse op de islam geïnspireerde partij Nida heeft partijleider
Alexander Pechtold van D66 in de Tweede Kamer een ansichtkaart gestuurd waarop
staat dat de `D' niet staat voort `Democratie' maar voor `Discriminatoir'.

De bedoeling is dat Pechtold te weten komt hoe de fractie van D66 in Rotterdam
functioneert, zegt Nourdin el Ouali die Nida oprichtte en fractieleider is in de
Rotterdamse gemeenteraad.  D66 zegt altijd dat ze de democratie hoog in het
vaandel heeft staan. Maar hier in Rotterdam houden ze zich niet eens aan de
grondwet.

El Ouali is kwaad omdat D66 samen met coalitiepartij CDA weigerde een excuus af
te dwingen van Leefbaar Rotterdam-wethouder van Werkgelegenheid Maarten
Struijvenberg voor de uitvoering van een onderzoek naar vermogensfraude onder
Marokkaanse bijstandsgerechtigden.

Bij dit onderzoek benaderde de sociale dienst van Rotterdam uitsluitend
Marokkaanse gezinnen waarvan de partners ouder dan 40 jaar waren en meer dan
eens op vakantie naar Marokko waren geweest.

In totaal waren er twintig gezinnen betrokken bij het onderzoek. Bij vier
gezinnen trof de sociale dienst vermogen aan dat ze hadden moeten doorgeven aan
de sociale dienst.

De rechter oordeelde dat de gemeente Rotterdam dit onderzoek niet alleen onder
Marokkanen had mogen uitvoeren en zei in de eerste uitspraak, maar ook daarna in
een hoger beroep, dat dit  discriminatoir  is. El Ouali wilde een brief van de
wethouder met excuus voor de procedure waar in de gezinnen beland waren.

Woordvoerder Gerda Eeuwijk van D66 zegt dat ze excuses niet nodig vindt omdat
het middel te zwaar is voor een onderzoek waarbij twintig gezinnen langs moesten
komen bij de sociale dienst.Bij slechts vier gezinnen was er iets mis. Voor die
laatste categorie vindt zij een excuus dan niet gepast. Dat El Ouali een kaart
stuurt naar D66-leider Pechtold kan haar niet schelen.  Als hij wil kan ik hem
de adressen van alle Tweede Kamerleden geven.

CDA-fractieleider Turan Yazir is kwaad.   El Ouali gaat over de schreef. Wij
zijn tegen discriminatie.  metro

Nourdin el Ouali, fractieleider van Nida. /  ANP

LANGUAGE: DUTCH; NEDERLANDS"
164107777,2015-06-01T00:00:00,`Gevolgen pesten vaak groot',11,Metro,,,,inhetnieuws; Blz. 5,,152,,"Ongeveer 500.000 mensen worden naar schatting in Nederland gepest op de
werkvloer. Volgens Laura Willemse, voorzitter van de stichting Pesten op de
Werkvloer, zijn de gevolgen vaak groot.  Depressies, posttraumatische
stressstoornissen en zelfmoord, het komt allemaal voor , stelt ze.  Pesten is
meer dan zout in de koffie doen. Het is vaak uitschelden, intimideren en
isoleren.

Minister Lodewijk Asscher van Sociale Zaken en Werkgelegenheid geeft vandaag het
startsein voor een landelijke campagne tegen pesten op het werk. Dat doet hij in
het Amphia Ziekenhuis in Breda, dat een gedragscode heeft ontwikkeld om pesten
tegen te gaan.

Willemse hoopt dat het taboe op pesten op de werkvloer snel wordt doorbroken. De
schaamte is meestal groot bij werknemers die worden gepest. Ze vinden het daarom
vaak heel moeilijk om hierover te praten met hun baas, collega's, vrienden en
partner. metro/anp

LANGUAGE: DUTCH; NEDERLANDS"
164107778,2015-06-01T00:00:00,`Gevolgen pesten vaak groot',11,Metro,,,,inhetnieuws; Blz. 5,,154,,"Een kleine 500.000 mensen worden naar schatting in Nederland structureel gepest
op de werkvloer. Volgens Laura Willemse, voorzitter van de stichting Pesten op
de Werkvloer, zijn de gevolgen vaak groot.  Depressies, posttraumatische
stressstoornissen en zelfmoord, het komt allemaal voor , stelt ze.  Pesten is
meer dan zout in de koffie doen. Het is vaak uitschelden, intimideren en
isoleren.

Minister Lodewijk Asscher van Sociale Zaken en Werkgelegenheid geeft vandaag het
startsein voor een landelijke campagne tegen pesten op het werk. Dat doet hij in
het Amphia Ziekenhuis in Breda, dat een gedragscode heeft ontwikkeld om pesten
tegen te gaan.

Willemse hoopt dat het taboe op pesten op de werkvloer snel wordt doorbroken. De
schaamte is meestal groot bij werknemers die worden gepest. Ze vinden het daarom
vaak heel moeilijk om hierover te praten met hun baas, collega's, vrienden en
partner. metro/anp

LANGUAGE: DUTCH; NEDERLANDS"
164107779,2015-06-01T00:00:00,`Verplicht straatvegen is vernedering',11,Metro,,,,rotterdam; Blz. 13,,444,,"Vernederd. Bijstandsgerechtigden die verplicht de straten van Rotterdam moeten
vegen, voelen zich vernederd door het re-integratiebeleid.

Tijdens het straatvegen krijgen ze te maken met intimidatie, bedreiging en
worden ze als loser behandeld: bijstandsgerechtigden die deelnemen aan het
re-integratiebeleid in Rotterdam voelen zich vernederd. Dat schrijft de
gemeentelijke ombudsman, Anne Mieke Zwanenveld, in een rapport over de
uitvoering van re-integratiebeleid.

In het kader van de Wet werk en bijstand (WWB), oftewel de Participatiewet,
moeten Rotterdammers in de bijstand iets terugdoen voor het geld dat ze
ontvangen. Wanneer je geen werk kunt vinden, moet je voor het traject
`WerkLoont' verplicht de eerste vijftien weken straten gaan vegen. Daarbij wordt
niet naar opleiding of achtergrond gekeken. Uit klachten van deelnemers
tegenover de ombudsman blijkt dat zij zich hierdoor vernederd voelen.
Zwanenveld:  De gemeente moet voor meer maatwerk zorgen,

Zo'n vijftig klachten kreeg Zwanenveld binnen, sinds ze een meldpunt opzette in
november 2014.  Dat waren er waarschijnlijk meer geweest als mensen durfden te
klagen , vertelt de ombudsman. Reacties op het rapport zijn vooral dankbaar:
Het overgrote deel van de mensen is blij dat het probleem eindelijk wordt
aangekaart.

Een van de deelnemers schrijft aan het meldpunt:  Verplicht papier prikken.
Minimaal veertig personen per dag die in grote groepen, drie keer per dag, door
de kleine wijk Zevenkamp gaan om papier te prikken. Er is niets meer om te
prikken. Zevenkamp is nog nooit zo schoon geweest.

Volgens veel klagers werkt de aanpak van WerkLoont juist demotiverend.
Zwanenveld verwerkte in het rapport een aantal aanbevelingen. Op een aantal
reageerde wethouder Werkgelegenheid en Economie Maarten Struijvenberg positief,
andere zegt hij, in een reactie op het rapport, niet over te nemen. Opvallend is
bijvoorbeeld dat deelnemers aan het traject al moeten beginnen met het vegen van
de straat voordat er bekend is of zij überhaupt een uitkering ontvangen. Wanneer
dit niet zo is, krijgen zij geen compensatie voor het uitgevoerde werk. Hier wil
de wethouder geen verandering in brengen, omdat een werkzoekende volgens hem op
deze manier alsnog zijn kans op een baan heeft vergroot.

Halverwege juni gaat de gemeenteraad in overleg met de wethouder. Zwanenveld
schat haar kansen goed in.  De voorstellen die ik heb gedaan, zijn nog bijna
nooit geweigerd,  vertelt ze.  De tijd zal het leren.

Deze officiële straatveger, moet er wat de Wet werk en bijstand betreft veel
collega's bij krijgen. / Vincent van Dordrecht

LANGUAGE: DUTCH; NEDERLANDS"
164107780,2015-07-08T00:00:00,Finale,989929010,HDC Media B.V. / Noordhollands Dagblad,,wim van der wijk w.van.der.wijk@hollandmediacombinatie.nl,,Binnenland,,215,,"door Wim van der Wijk

Hierbij dienen wij een motie in.

Overwegende dat:

- bij de invoering van de euro structurele fouten zijn gemaakt, dat alle
betrokkenen zich daarna schuldig hebben gemaakt aan het maskeren van de
tekortkomingen;

- Griekenland het meest heeft hervormd van alle eurolanden; dat dit tot grote
schade heeft geleid aan de economie, met hoge werkloosheid en grote humanitaire
nood tot gevolg;

- het Griekse 'nee' van moed getuigt;

- hieraan nog niet het recht op weer normaal pinnen ontleend kan worden;

- het afbetalen van schulden door het aangaan van nieuwe schulden een heilloze
weg is;

- 'nee' het 'nieuwe ja' moet zijn;

- het al 123 keer 5 voor 12 is geweest en meer informatie eerder tot minder
begrip leidt.

Wij roepen Merkel en Tsipras op tot:

- constructieve onderhandelingen in achterkamertjes, met inachtneming van
absolute radiostilte;

- het hanteren van een deadline van zondagmiddag 15.00 uur;

- (als een akkoord uitblijft) het forceren van een beslissing door het opgooien
van een euromuntstuk, waarbij 'kop' betekent een oplossing via kwijtschelding
van schulden, en 'munt' moet leiden tot een Grexit,

en gaan wij over tot de orde van de dag.

LANGUAGE: DUTCH; NEDERLANDS"
164107781,2015-07-04T00:00:00,Nog steeds chaos bij taxibedrijf Klomp,989929010,HDC Media B.V. / Noordhollands Dagblad,,roel van leeuwen,,Binnenland,,214,,"door Roel van Leeuwen

Alkmaar ,,Bij taxibedrijf Klomp is de administratie een grote chaos'', stelt
Minke Jansma van vakbond FNV. Veel chauffeurs hebben hun meeruren niet betaald
gekregen. En vooral voor chauffeurs met een zogenoemd nulurencontract is dat een
groot probleem.         Er werken circa 950 chauffeurs voor het vervoersbedrijf
uit Ede dat in grote delen van het land zijn diensten aanbiedt, waaronder in
Noord-Holland.

Het bedrijf heeft te kampen met financiële problemen na het verliezen van enkele
concessies. Hierdoor moesten de medewerkers lang wachten op hun salaris van de
maand mei.

Vorige week nog schermde Klomp met een nieuwe investeerder. Volgens Jansma is er
geen sprake van een investeerder, maar gaat het om een akkoord met enkele
crediteuren.

Hoe het verder gaat met het bedrijf is nog niet duidelijk. Gevreesd wordt voor
ontslagen, maar waar deze vallen, is nog niet bekend. ,,Tijdelijke contracten
worden in ieder geval niet verlengd'', zegt Jansma. Volgens haar is het nu eerst
zaak dat het achterstallig loon wordt uitbetaald.

In Noord-Holland is Klomp vooral actief in het leerlingenvervoer. Daarnaast
voert het bedrijf diensten uit voor Heliomare. Zo worden mensen met een
beperking naar de dagbesteding vervoerd.

LANGUAGE: DUTCH; NEDERLANDS"
164107782,2015-07-04T00:00:00,'Ik word er doodziek van',989929010,HDC Media B.V. / Noordhollands Dagblad,,van onze verslaggever,,Binnenland,,1133,,"door een verslaggever   Lodewijk Asscher heeft buik vol van slechte peilingen
Hij is vicepremier in het kabinet, dat de zwaarste miljardenbezuinigingen ooit
doorvoerde. De partij van Lodewijk Asscher (40) krijgt daarvoor klop.
PvdA-partijleider Diederik Samsom lijkt het spoor bijster. Dus richten steeds
meer blikken zich op deze kroonprins, die wordt geroemd om zijn politieke
talent, maar volgens Haagse collega's zo ongrijpbaar is als een paling in een
emmer snot.

Den Haag De kleinste regeringspartij heeft verantwoordelijkheid genomen en vuile
handen gemaakt, maar wordt door de kiezer genadeloos afgestraft. Volgens
peilingen resteren zo'n tien van de achtendertig zetels, die de
sociaaldemocraten bij de verkiezingen van 2012 met de nieuwe partijleider Samsom
scoorden.  Die peilingen zien er nu heel slecht uit , verzucht Asscher.  Ik word
er doodziek van.

Krijgt de PvdA stank voor dank?

Het zijn twee dingen. Ik denk dat Nederland wel degelijk behoefte heeft aan een
partij die realistisch is, maar ook het sociale in de gaten houdt. Dus daar zit
in Nederland altijd steun. Wij moeten laten zien dat we die steun en het
vertrouwen verdienen. Het tweede is dat we heel slechte peilingen en uitslagen
hebben, maar tegelijkertijd een team dat erg gewaardeerd wordt. Jeroen
Dijsselbloem, de burgemeesters van Amsterdam en Rotterdam.

Wat doet de PvdA dan verkeerd?

Dat team moet laten zien dat als je in Nederland verantwoordelijkheid neemt, dat
je dan wel vertrouwen nodig hebt.

Ligt het misschien aan teamleider Samsom?

Het ligt aan ons allemaal.

Kan Samsom wel verder bij deze stand van zaken?

Ik heb de afgelopen tweeënhalf jaar heel nauw met hem samengewerkt, gezien met
wat een onvoorstelbare passie hij dit werk doet. Creatief, oplossingsgericht.
Onderschat hem niet. Hij heeft een onvoorstelbare veerkracht en energie.

Het gaat niet om zijn veerkracht, het gaat om het vertrouwen van de kiezer.

Ja.

Dus híj kan er wel in blijven geloven, maar als de kiezer dat niet doet, is het
een verloren strijd.

Nederlanders willen ook leiders die, als ze een keer een tikje krijgen, niet
huilend in de hoek gaan zitten. Die doorknokken in het algemeen belang.

Maar uw partijleider krijgt al tweeënhalf jaar kritiek. Hebben jullie te veel
hooi op de vork genomen?

Nee, want het was nodig. We zijn echt weg van die vangrail van dat oplopende
tekort. Het feit dat er weer gepraat wordt over investeren in de zorg, over
extra investeringen in onderwijs, over lastenverlichting op arbeid. Daar hebben
we onze nek voor uitgestoken. Daar hebben we tot nu toe een enorme klap voor
gekregen. Maar de enige weg naar voren is om te laten zien dat we het land
verder kunnen brengen. Als je zegt: we moeten samen vooruit, moet je bij de PvdA
zijn.

U zegt: we hebben het land beter gemaakt. Maar als u driekwart van uw kiezers
kwijtraakt, gaat er toch iets ernstig mis?

Ik constateer dat mensen er nog weinig van gevoeld hebben. Daarom zijn de
resterende anderhalf jaar van dit kabinet ook zo belangrijk. Mensen wisten dat
er wat moest gebeuren, ze hebben de veranderingen en de onzekerheid gezien, maar
voelen nog niet dat het beter gaat. Daar zit de grote opdracht. Als het
economisch herstel doorzet, moet dat leiden tot meer waardering voor de PvdA.

De kiezer gaat in 2017 weer naar de stembus. Misschien met een nieuwe leider. U
bent de gedoodverfde kroonprins. De vraag ligt voor de hand

Ja.

Bent u beschikbaar?

Het antwoord kent u ook. Ik richt me op de behoorlijke klus die ik nu heb. Ik
ben vicepremier, minister van sociale zaken in de tijd dat de werkloosheid moet
dalen, en vader van drie kinderen. Dus volgens mij heb ik mijn handen vol.

Zou u ooit leider van de PvdA willen worden?

Dat weet ik niet.

Meent u dat?

Ja. Dat weet ik niet. Het hele beeld dat politici altijd op weg zijn naar een
andere baan, een andere plek, een andere positie, dat voel ik niet zo. Ik vind
het een onwaarschijnlijke eer dat ik mag doen wat ik nu doe. Ik vind het ook
hartstikke moeilijk. Ik moet echt iedere dag op mijn tenen lopen om het goed te
doen. Gelukkig lukt het me zelfs met deze baan nog om 's ochtends mijn kinderen
naar school te brengen en er voor het gezin te zijn. Het is wel soms dat je om
vijf uur 's nachts thuiskomt en om zeven uur de broodjes staat te smeren.

Iets anders. Een veelgehoorde kritiek is: dit kabinet is uitgeregeerd.

Ja, dat is heel Haags. Het regeerakkoord hebben we erg snel gefixt. Veel mensen
hebben gezegd: het lukt niet. Ik denk dat jullie ons eens per kwartaal
afschrijven en toch is het steeds gelukt.

Wat moet het kabinet nu nog fixen?

Heel veel. De indicatoren zijn goed, maar er is nog veel te weinig werk. Daarom
moeten we die belastingherziening ook doorzetten, de kinderopvangtoeslag
verhogen, loonsubsidies. Dus om die belastingherziening nou dood en begraven te
noemen

Nou, dat is wat coalitiepartner VVD zelf zegt. Wel vijf miljard
lastenverlichting maar verder niets, geen btw-verhoging in ruil voor een verdere
verlaging van lasten op arbeid.

De btw-verhoging gaan we niet doen. Maar we gaan wel degelijk de belasting
hervormen. Dat is nodig om meer banen te creëren. Er was voorspeld:
honderdduizend banen erbij in 2016. Dat moet meer.

Deze week klapte het overleg met de oppositie omdat D66 juist vond dat de
plannen te weinig banen opleveren.

Ja, ik vind het wel jammer, want als je wilt dat er meer ambitie komt, moet je
dat aan tafel bereiken.

Dus D66-leider Alexander Pechtold heeft het als excuus gebruikt?

Ik kan niet in zijn gedachten treden  Nee, ik houd het echt chic. Dat is een
stelregel van mij. Ik probeer mensen netjes en eerlijk te behandelen. Nederland
kent genoeg bokito's, mensen die alles beter weten voor anderen en klaarstaan om
anderen de maat te nemen.

Zoals werkgeversvoorzitter Hans de Boer, die werklozen labbekakken noemde?

Ook voor De Boer geldt dat Nederland groot is geworden door hard te zijn op de
inhoud en je elkaar uiteindelijk vindt. In die zin mag ik hopen dat de
profileringdrang soms een tandje minder wordt. Ik denk niet dat het de
werkgevers helpt, hoe De Boer zich profileert.

Is De Boer nog geloofwaardig als VNO-voorman?

Natuurlijk. Zolang hij de leider is, is hij geloofwaardig. Ieder vogeltje zingt
zoals het gebekt is. Maar in dat interview zong hij vals.

Lodewijk Asscher: ,,Ik probeer mensen netjes en eerlijk te behandelen.'' foto
anp/bart maat

LANGUAGE: DUTCH; NEDERLANDS"
164107783,2015-07-04T00:00:00,Een tuin in het duin; Anne Marie en Huib wonen in hun droom,989929010,HDC Media B.V. / Noordhollands Dagblad,,HDC Media,,Zomertijdgroen,,719,,",,Ik woon in een droom met een tuin in het duin'', zegt Anne Marie Wijnants
Snoek uit Huisduinen (Den Helder). ,,Het is hier genieten met een grote G.''
Tuinieren op duinzand? Kun je daar wat op laten bloeien? Nou en of!

Ooit droomden ze over een oud boerderijtje met luiken voor de ramen. Niet dat
dat echt haalbaar zou zijn, maar dromen mag. Nu wonen ze toch in het huisje van
hun dromen midden in een duinpannetje met de zee op korte loopafstand. Met een
verrassende tuin die drie kanten van het oude huis, dat op de gemeentelijke
monumentenlijst staat, omsluit. Anne Marie en Huib zagen dit droomplekje acht
jaar geleden voor het eerst. ,,Maar er moest zoveel aan gebeuren, dat we eerst
niet stonden te springen om er in te trekken. Huib en ik zijn geen
huizenklussers. Onze twee dochters vonden dat wij daar zouden moeten gaan wonen
en beloofden dat ze samen met hun mannen zouden helpen. Toen we de tuin zagen,
wisten we het wel zeker. Daar viel wat van te maken.''

Oude elementen  Voor ze zich in het grote tuinavontuur stortten werd eerst het
interieur aangepakt. Ze hebben er iets bijzonders van gemaakt en met respect
voor het verleden zoveel mogelijk de oude staat laten uitstralen. Je voelt je er
meteen thuis. Aan de zijkant bieden openslaande tuindeuren toegang tot een
heerlijk terras, waar een grote eettafel staat en een roodborstje met hongerige
blik dwingend naar binnen kijkt. Vanaf dat terras kom je in de tuin achter het
huis of loop je naar de voorkant, waar over het pad een stuk grond ligt dat het
creatieve stel ook bewerkt. ,,Met dat stukje grond voor het huis werd onze droom
waarheid. Fantastisch om ons daar op uit te leven. Als eerste hebben we er twee
- ooit door tuinders gebruikte - betonnen platte bakken in gezet. Daar kweekt
Huib groente.''

Anne Marie wilde een gedeelte reserveren voor veldbloemen. ,,Dat lukte niet. De
papavers zaaien zich wel uit, maar verder heb ik vaste bloemen geplant. We
hebben een picknickbank neergezet waar we een wijntje met de buren kunnen
drinken.''

Omdat het huis op duinzand is gebouwd was het nog een hele toer om er iets moois
van te maken. ,,Na jaren van uitproberen is dat gelukt. Planten die het
overleven worden vertroeteld, welke niet gedijen worden ook niet meer
aangeschaft. En verder mag alles wat in onze tuin aan komt waaien en zich
prettig voelt blijven. Tenminste, als het geurt en bloeit.''

Maar voor Anne Marie aan het plantenproces begon, wilde ze eerst een vijver.
,,Die moest en zou er komen. Ik vind water in de tuin essentieel. Het betekent
ook leven voor padden, kikkers, salamanders en insecten.''

De merel die tijdens ons gesprek komt aanvliegen om het dagelijkse meelwormpje
te krijgen, neemt daarna een uitgebreid bad. Niet in de vijver, maar in een
vogelbadje dat Anne Marie elke dag met vers water vult. Op de achtergrond fluit
de tjiftjaf en ruist de zee. Vakantiegevoel in een duinpannetje.

Stoere schutting  Het volgende project werd een houten schuurtje achter de
vijver en een schutting van azobé-planken. ,,Die lagen in het kanaal. Oersterk
en prachtig om te zien.'' Er was nog een grote klus voor de invulling van de
tuin kon beginnen: de vele straatsteentjes die de terrassen en paden vormen.
,,We zeggen wel eens tegen onze dochters: jullie erfenis ligt op de grond'',
zegt Anne Marie lachend. Het is een goede investering en zorgt voor een
harmonieuze verbinding met het karaktervolle huis. De vijver, het schuurtje en
de bestrating vormen stoere elementen en geven de tuin body en intimiteit. Met
de rest van de tuin is Anne Marie vanuit de losse hand aan het werk gegaan. ,,We
komen vaak op Texel en daar haal ik mijn inspiratie vandaan. Wat daar groeit,
groeit hier ook.''

Behalve inspiratie voor tuinplanten haalt het echtpaar nog veel meer van Texel,
getuige de enorme strandpaal voor hun huis. Op een door Anne Marie beschilderd
stuk drijfhout (zelf gejut, dat spreekt voor zich) staat als verwijzing voor hun
liefde voor het eiland: 'Naar Texel'. Aan het tuinhek een plankje met: 'Ben naar
het strand'.

Het is maar een paar minuten lopen naar dat strand. Anne Marie en Huib wonen
echt in een droom. Zijn er dan echt geen nadelen? ,,Dat we niet meer weg
willen.''

Tekst: Marja van Spaandonk Foto's: Peter van Aalst

LANGUAGE: DUTCH; NEDERLANDS"
164107784,2015-07-02T00:00:00,Cijfers Hema 'teleurstellend',989929010,HDC Media B.V. / Noordhollands Dagblad,,HDC Media,,Eco,,269,,"Amsterdam Winkelbedrijf Hema heeft in het eerste kwartaal opnieuw een
nettoverlies geleden, ondanks een stijging van de omzet. Het tekort onder de
streep kwam uit op 19,5 miljoen euro, tegen 22,2 miljoen euro in de
vergelijkbare periode vorig jaar. De brutowinst zakte met 44 procent tot 13,2
miljoen euro. Topman Tjeerd Jegen noemde de resultaten 'teleurstellend'.

Autoverkopen veren op  Amsterdam De Nederlandse autodealers leverden afgelopen
maand 36.999 nieuwe auto's af, tegenover 32.699 in juni 2014, een toename van
13,2 procent. In de eerste drie maanden van dit jaar kwam het verkoopaantal niet
boven het lage niveau van juni 2014 uit. opgeteld over de eerste zes maanden
werden er dit jaar 201.582 nieuwe auto's verkocht, tegenover 198.959 stuks in
dezelfde periode van 2014, een stijging van 1,3 procent.

Spaartegoeden op nieuw record  Den Haag Nederlandse consumenten hadden in mei
ruim 339 miljard euro aan spaargeld, aldus  cijfers van het Centraal Bureau voor
de Statistiek (CBS). Met dit bedrag bereikten de spaartegoeden van Nederlandse
huishoudens een nieuw record. Sinds het begin van de kredietcrisis in 2007 nam
het totale Nederlandse spaartegoed met ruim 30 procent toe, ondanks de
historisch lage rentes. ,,De consument spaart voor een appeltje voor de dorst,
maar ook omdat hij denkt dat sparen nog steeds geld oplevert'', zegt Daniel de
Wild van Independer. De Wild: ,,Niets is minder waar. Een vrij opneembare
spaarrekening heeft nu een gemiddeld rentepercentage van 1,2 procent. Als je de
inflatie van 1,1 procent daar vanaf trekt, heeft sparen nauwelijks nog zin.''

LANGUAGE: DUTCH; NEDERLANDS"
164107785,2015-06-30T00:00:00,Koopkracht blijft flink achter; Nieuw belastingplan treft vooral gepensioneerde 'middeninkomens',989929010,HDC Media B.V. / Noordhollands Dagblad,,petra dorrestijn,,Opinie,,610,,"door Petra Dorrestijn

Gepensioneerden zijn er tijdens de crisis zes keer harder op achteruit gegaan
dan werkenden. In de periode 2008-2013 nam de koopkracht van werkenden 1,1
procent af, terwijl gepensioneerde werknemers 6 procent minder te besteden
hadden. Voor de groep middeninkomens is het verschil nog groter. Dat blijkt uit
het onderzoek 'Koopkrachtontwikkeling postactieven' dat Anbo (Algemene
Nederlandse Bond voor Ouderen) heeft laten verrichten door wetenschappers van
ITS (verbonden aan de Universiteit Nijmegen) en SEO (Universiteit van
Amsterdam), met in de begeleidingscommissie vertegenwoordigers van het CPB en de
Universiteit Leiden. Anbo heeft het rapport inmiddels aangeboden aan - en
besproken met - de ambtelijke top van het ministerie van sociale zaken en
werkgelegenheid.

Koopkracht  Anbo nam het initiatief voor dit onderzoek om duidelijkheid te
scheppen in de discussie over de koopkrachtontwikkeling. Zeer relevant en
actueel, vooral met het oog op het recente debat in de Tweede Kamer over het
nieuwe belastingplan.

Anbo baseert zich op de gangbare definities van koopkracht van CPB en CBS om
onduidelijkheid daarover uit te sluiten. Het kabinet baseert zich, bij de
discussie over koopkrachtplaatjes, op gemiddelden waardoor de werkelijkheid
vertekend wordt weergegeven.  Anbo hoopt dat de politiek bij nieuwe maatregelen
zich baseert op reële cijfers. Wij hebben nu objectief en gefundeerd aangetoond
dat gepensioneerden er veel meer op achteruit gegaan zijn dan werkenden. De
politiek moet daar rekening mee houden, zeker nu maatregelen op stapel staan die
de gepensioneerden harder treffen. Het betreft zowel maatregelen die al zijn
aangekondigd voor 2016, waaronder de verlaging van de ouderenkorting en het
afschaffen van de ouderentoeslag, als de consequenties van het nieuwe
belastingplan.

Het onderzoek legt bloot hoe hard verschillende groepen gepensioneerden zijn
geraakt door de crisis. Duidelijk is dat dé gepensioneerde niet bestaat en dat
er grote verschillen zijn tussen de te onderscheiden inkomensgroepen. De minste
pijn zit bij de laagste inkomens (min 1,9 procent), omdat de AOW in de
bestudeerde periode wel is geïndexeerd. Deze groep is echter wel extra kwetsbaar
voor hogere zorglasten. Het grotendeels wegvallen van compenserende vergoedingen
voor onvermijdbaar zorggebruik (de Wet tegemoetkoming chronisch zieken en
gehandicapten compensatie eigen risico) heeft in 2014 en 2015 aantoonbaar
negatieve impact op de koopkracht, met name voor de laagste inkomensgroepen
onder de ouderen. De middeninkomens worden in het bijzonder hard geraakt in hun
besteedbaar inkomen, van - 4,7 procent tot zelfs - 12,8 procent bij inkomens
boven de 50 mille. Belangrijkste oorzaak is het niet indexeren door
pensioenfondsen. Dat tikt bij deze groepen harder door.

Anbo heeft voor politiek Den Haag ook een aantal aanbevelingen geformuleerd. Ten
eerste is het belangrijk om een goed en eerlijk beeld te geven van de
koopkrachtontwikkeling in álle groepen. Daarvoor zijn de gebruikte cijfers op
basis van 'gemiddelden' onvoldoende. Vervolgens moet scherp worden gelet op de
categorie middeninkomens onder senioren, ook in het licht van op stapel staande
maatregelen op fiscaal gebied. Deze groep is er bijzonder hard op achteruit
gegaan. Dat terwijl de discussie meestal gaat over de laagste of de hoogste
inkomens. Toch heeft ook de groep senioren met de laagste inkomens bijzonder de
aandacht nodig: het wegvallen van Wtcg en CER zijn daar zeer voelbaar.
Flankerend beleid zal voor hen noodzakelijk blijken.

Petra Dorrestijn is regionaal woordvoerder van seniorenorganisatie Anbo

LANGUAGE: DUTCH; NEDERLANDS"
164107786,2015-06-30T00:00:00,Ryanair mag ook vanaf Schiphol vliegen,989929010,HDC Media B.V. / Noordhollands Dagblad,,HDC Media,,Voorop,,248,,"Schiphol De Ierse prijsvechter Ryanair mag vanaf 25 oktober ook vanaf Schiphol
vliegen. De maatschappij heeft landingsrechten aangevraagd en inmiddels ook
gekregen voor ongeveer negen vluchten per dag.

De maatschappij vroeg en kreeg vorig jaar ook al landingsrechten op Schiphol,
maar maakte daar geen gebruik van. De toestellen werden op andere lucratievere
routes ingezet. In Nederland is Ryanair alleen te vinden op Maastricht en
Eindhoven. Schiphol was altijd te duur. Maar de maatschappij wil zich meer
richten op zakelijke reizigers en dan past Schiphol wel in de strategie.
Mogelijk is ook Lelystad over enkele jaren een optie voor de Ieren.

Ryanair zal een grote concurrent worden voor Easyjet, Transavia en KLM, al valt
er nog niets te zeggen over de routes die Ryanair wil openen. Easyjet is juist
dit jaar met een groeispurt op Schiphol bezig.

KLM worstelt nog altijd met de hoge bedrijfskosten, lage ticketopbrengsten en de
nieuwe concurrenten zoals recent Qatar. Onderhandelingen met grondpersoneel en
cabine over besparingen zijn al afgerond, maar met de piloten wil het niet
vlotten. Ook Air France worstelt met de piloten. Mochten de directies niet snel
een akkoord bereiken, dan wil het concern het mes zetten in verliesgevende
routes, zo meldt de Franse krant Le Tribune. Een andere oplossing om uit de rode
cijfers te komen ziet men niet meer. In dat geval zal het concern verder
marktaandeel verliezen en worden meer personeelsleden werkloos.

LANGUAGE: DUTCH; NEDERLANDS"
164107787,2015-06-27T00:00:00,Ostrava kleurt het 'stalen hart'; Tsjechië wil de toeristische koek verdelen,989929010,HDC Media B.V. / Noordhollands Dagblad,,tekst en foto's: joost brantjes,,PlusReizen,,811,,"door Joost Brantjes   Steeds meer steden weten de aandacht op zich te vestigen
door het organiseren van een festival. Zo ook Ostrava in het uiterste oosten van
Tsjechië. Daar wordt ieder jaar medio juli Colours of Ostrava gehouden, het
grootste festival van het land dat jaarlijks zo'n dertigduizend bezoekers trekt.
Sinds drie jaar vormt Lower Vítkovice, een voormalig industrieterrein, het
spectaculaire decor van muziek, theater, workshops en films.

Als merknaam doet Praag het beter dan Tsjechië. Wat Praag te veel krijgt, heeft
de rest van het land te weinig: toeristen. Dus doen de Tsjechen hun best om de
aandacht voor hun land beter te spreiden. Een festival optuigen is daartoe een
beproefde formule. Je kandidaat stellen als Culturele Hoofdstad van Europa, is
een andere. Beide zaken komen samen in Ostrava.

En dat is eigenlijk helemaal niet zo voor de hand liggend. In en rond de
hoofdstad van Moravië-Silezië werd sinds 1763 het geld verdiend in
steenkoolmijnen, hetgeen een industrieel landschap opleverde dat zijn gelijke
niet kent. Ook de staalindustrie heeft daar in de loop der tijd zijn steentje
aan bijgedragen. In communistische tijden gold Ostrava als 'het stalen hart van
de republiek Tsjechoslowakije'. Beklim bijvoorbeeld Ostrava's 'vulkaan' van 315
meter hoogte en een bizar landschap, vol schoorsteenpijpen en fabrieksgebouwen
met in het hart een stadscentrum, ontvouwt zich.

Met het sluiten van de laatste mijn, in 1994, schoot de werkloosheid omhoog en
moest er een plan voor de toekomst komen. Besloten werd het industrieterrein
Lower Vítkovice een culturele bestemming te geven, met als doel nieuwe banen te
creëren. De bestaande gebouwen werden een voor een aangepakt. Zo onderging de
ronde gashouder een transformatie tot auditorium, waar congressen kunnen worden
gehouden. En de voormalige fabriek U6 biedt nu plaats aan een interactief
museum, Small World of Technology, dat uitvindingen uit de laatste twee eeuwen
toont.

Surrealistisch  Maar het meest spectaculair is de VP1-route, aangegeven met een
gele reling. Met een glazen lift zoef je omhoog naar een platform. Van daar volg
je een gemarkeerde route langs hoogovens. Het uitzicht op de verschillende
roestige branders en fabrieken is fantastisch. De stad ligt op tien minuten
lopen, hetgeen het geheel nog surrealistischer maakt.

En dat is dan binnenkort het decor voor het festival Colours of Ostrava. Op 18,
19, 20 en 21 juli staan er optredens gepland van onder meer Björk, Kasablan,
Rudimental en Mika. En als je daar nou naar afreist, is er dan nog meer te doen
of zien of te doen in de omgeving?

Zeker wel. Je zou kunnen gaan shoppen in 'Fukushima', tussen Lower Vítkovíce en
het centrum van Ostrava in. De bijnaam voor dit nieuwe winkelcentrum Nová
Karolina was snel gevonden. De architectuur is steriel en fantasieloos en de
geplante boompjes hebben nog een veel groeizame lentes nodig. Maar je gaat niet
naar een winkelcentrum voor de buitenkant.

Leuker wordt het in Stodolní, Ostrava's andere troef in het aantrekken van
toeristen. Stodolní is de straat die nooit slaapt zo wordt ons keer op keer
verzekerd. Er zijn vele tientallen kroegen, fastfoodtenten serveren worst en
kebab en hullen de straat in een barbecuegeur alsof je op een camping staat.
Nachtclubs zijn er zoveel dat er altijd wel eentje te vinden is die bij jou
past. Dat pinten Radegast-bier voor minder dan een euro over de toog gaan,
verhoogt alleen maar de feestvreugde.

Op een uurtje rijden van Ostrava ligt  tramberk, een liefelijk stadje op 415
meter hoogte met nog geen 4000 inwoners. De locale specialiteit zijn de
'Stamberker oren', koekjes die als ze warm uit de oven komen, in een metalen
vormpje gaan om er gekruld weer uit te komen. Qua smaak ligt het tegen een
kruidnoot aan.

Bergen  De locale wachttoren van  tramberk heet Trúba en heb je alle treden van
de wenteltrap beklommen, dan word je beloond met een uitzicht over het
berglandschap. Ook als er geen sneeuw ligt, hebben deze Pustveny-bergen een
werkende skilift in Trojanovice. Zo worden hikers een stukje op weg naar boven
geholpen.

Wij beperken ons tot een korte wandeling die leidt langs 19e eeuwse houten
huizen. Het uitzicht over de vallei is prachtig en overal zie je kleine
piramides gebouwd van keien. Aan het einde van de route wacht het stenen beeld
van Radegast, de god van de gastvrijheid in de Slavische mythologie. Wij kennen
die gast alleen van het logo op de bierglazen in Stodolní.

Terug naar het dal? Dan heb je drie opties: de benenwagen, de skilift, óf de
step. Helm op, beetje instructie en rijden maar. Zes kilometer downhill met vele
bochten. Dolle pret, met dank aan Kolobezky, het bedrijf dat de kekke
tweewielertjes verhuurt. Ze zullen er geen horden toeristen mee trekken, maar je
moet ergens beginnen.

LANGUAGE: DUTCH; NEDERLANDS"
164107788,2015-06-26T00:00:00,Banenplan flopt; Weinig interesse in miljoenen van Asscher,989929010,HDC Media B.V. / Noordhollands Dagblad,,van onze verslaggever,,Beurs,,271,,"door een verslaggever

Den Haag De banenplannen van minister Asscher (Sociale Zaken) dreigen een stille
dood te sterven. Door een gebrek aan interesse bij bedrijven raakt hij zijn er
voor beschikbare geld maar niet kwijt. De bewindsman heeft de termijn waarvoor
sectoren zich kunnen aanmelden nu maar opgerekt tot half september. Maar het CDA
en D66 willen dat Asscher er de stekker uit trekt.

Het kabinet heeft eerder voor de banenplannen 600 miljoen euro beschikbaar
gesteld, verdeeld over drie periodes. Het geld vloeit voort uit afspraken uit
het sociaal akkoord. Maar de animo lijkt terug te lopen. Op de deadline voor de
derde tranche van 1 juni was slechts één plan aangemeld.

D66 en CDA vinden de verlenging geen goed idee. De twee oppositiepartijen
stellen dat het resterende geld, 150 miljoen euro, wel beter besteed kan worden.
De banenplannen moeten met ontslag bedreigde werknemers of werklozen via om- of
bijscholing of via leerwerkplekken klaarstomen voor (nieuw) werk. Voor elke euro
die de PvdA-bewindsman inlegt, leggen vakbonden en werkgevers er minimaal één
bij.

Asscher meldde vorige maand nog dat de uitvoering van de banenplannen echt op
stoom begint te komen. Overheid, vakbonden en werkgeversorganisaties hebben er
samen al 1,2 miljard euro aan uitgegeven. Het kabinet heeft tot nog toe 424
miljoen euro geïnvesteerd en de werkgevers en bonden hebben 776 miljoen euro op
tafel gelegd.

De Rekenkamer toonde zich zeer kritisch over de sectorplannen. Eén van de
grootste plannen, dat van bouw en infra, heeft bijvoorbeeld amper effect op de
structurele werkgelegenheid.

LANGUAGE: DUTCH; NEDERLANDS"
164107789,2015-06-26T00:00:00,"'Geen onverwacht besluit, maar het doet toch pijn'",989929010,HDC Media B.V. / Noordhollands Dagblad,,HDC Media,,Voorop,,413,,"Alkmaar Jarenlang werd er gespeculeerd over het voortbestaan van Drukkerij
Noord-Holland. Maar het besluit om de drukkerij in Alkmaar te sluiten, is bij de
drukkers toch hard aangekomen. ,,Het komt niet onverwacht, maar toch doet het
pijn.''

De mannen van ploeg C   de ochtendploeg   zitten buiten in het zonnetje voor de
drukkerij. Al pratend proberen ze het nieuws over de sluiting van de drukkerij
te verwerken.

Teleurstelling is het gevoel dat overheerst onder de mannen, meer nog dan
boosheid. ,,Het is onwerkelijk'', zegt een van hen. ,,Vooral ook omdat we hier
commercieel gezien goed draaien. Dan is het onbegrijpelijk dat hier de boel
dicht gaat.''         Oplages  Het nieuws komt ondanks het feit dat de drukkerij
nog miljoenen euro's winst maakt per jaar niet als een verrassing. ,,We zagen
dit al heel lang aankomen'', zegt een van de drukkers. ,,Als je reëel bent,
moeten ze ook wel wat doen gezien de dalende oplages van de kranten. Voorheen
waren we blij als we 's ochtends om vijf uur klaar waren met drukken. Nu zijn we
uren eerder klaar.''

Een andere drukker werkt al 24 jaar bij het bedrijf. Hoe hij zich voelt?
,,Altijd met veel plezier gewerkt, dan is dit een klap. Maar we weten dat het
niet aan onszelf ligt. Het heeft te maken met de tijd waarin we leven en de
keuzes die het bedrijf maakt. Toch hebben we altijd de hoop gehad dat de
drukkerij nog een tijd zou blijven draaien. Die hoop is nu weg.''

Overleggen  Bij vakbond FNV Kiem zijn ze 'onaangenaam verrast' door het nieuws,
zo laat Jos Cohen van de bond weten, in een reactie op het besluit van TMG. Hij
gaat zo snel mogelijk overleggen met de leden van de vakbond bij de drukkerijen.

Het besluit is des te meer rauw op zijn dak gevallen omdat de vakbonden
woensdagochtend nog contact hadden met de TMG-directie over verlenging van het
sociaal akkoord. Daarover werd een principe-overeenkomst bereikt.

We hielden er al wel rekening mee dat er iets zou gaan gebeuren, maar dit is wel
heel erg ingrijpend , aldus Cohen.

Prima vangnet  CNV Dienstenbond zegt teleurgesteld te zijn over het grote aantal
ontslagen. Bestuurder Arie Kasper ziet één lichtpuntje en dat is de eerder
overeengekomen verlenging van het sociaal akkoord tot 1 december.  Dat sociaal
plan vormt gelukkig een prima vangnet en kan de negatieve gevolgen voor
werknemers grotendeels opvangen.

Bij de drukkerij in Amsterdam blijven nog 86 arbeidsplaatsen over.

LANGUAGE: DUTCH; NEDERLANDS"
164107790,2015-06-26T00:00:00,Dagbladcrisis kost drukkersbaan,989929010,HDC Media B.V. / Noordhollands Dagblad,,roel van leeuwen r.van.leeuwen@hollandmediacombinatie.nl,,Voorop,,343,,"door Roel van Leeuwen   Drukken geen kernactiviteit meer van TMG

Alkmaar De crisis in de dagbladsector eist nieuwe slachtoffers. Door het besluit
van de Telegraaf Media Groep om een deel van haar drukactiviteiten uit te
besteden en zo kosten te besparen, verliezen 168 medewerkers van de drukkerijen
hun baan.

Door de dalende oplages van kranten is er overcapaciteit op de drukpersen
ontstaan. Zowel in Alkmaar   waar naast deze krant ook de huis-aan-huisbladen
van Holland Media Combinatie worden gedrukt   als in Amsterdam, wordt de
capaciteit nu niet volledig gebruikt. TMG brengt het aantal drukpersen daarom
terug van tien naar vier.

Volgens TMG-topman Geert-Jan van der Snoek is een sanering onvermijdelijk. Hij
gaf vorig jaar al aan dat het drukken niet langer behoort tot de
kernactiviteiten van het bedrijf. Het bedrijf wil zich concentreren op het
leveren van informatie, die steeds vaker digitaal wordt verspreid dan op papier.

De boventallige medewerkers vallen onder het sociaal plan van TMG. Het bedrijf
bereikte eerder deze week overeenstemming met de bonden over verlenging daarvan
tot 1 december 2015. Uitgangspunt daarbij is om het personeel zoveel mogelijk
aan nieuw werk te helpen.

Vroeger sluiten  Het is nog niet duidelijk wat de gevolgen van deze
reorganisatie zijn voor het tijdstip waarop bijvoorbeeld deze krant wordt
gedrukt. Michiel van den Busken, voorzitter van de OR van Holland Media
Combinatie laat weten dat het niet de bedoeling is dat de kranten vroeger gaan
sluiten. ,,We willen een zo actueel mogelijke krant blijven maken.''

In Alkmaar verdwijnen door deze maatregel 83 banen. ,,Een klap voor de
werkgelegenheid in Alkmaar'', aldus wethouder Victor Kloos, die reageert op het
gerucht dat de gemeente op de grond van de drukkerij en het naastgelegen
hoofdkantoor van Holland Media Combinatie woningen zou willen bouwen.
,,Woningbouw is op die plek niet mogelijk vanwege de milieunormen. Er zitten
allerlei bedrijven die dit onmogelijk maken en wij gaan die niet wegjagen.''

LANGUAGE: DUTCH; NEDERLANDS"
164107791,2015-06-25T00:00:00,Effecten belastingplan,989929010,HDC Media B.V. / Noordhollands Dagblad,,HDC Media,,Binnenland,,226,,"Het plan voor het nieuwe belastingstelsel heeft vooral een positief effect voor
werkenden en middeninkomens.

Ouderen en minima gaan er door de nieuwe maatregelen niet op vooruit.

De Tweede Kamer moet zich nog uitspreken over het kabinetsvoorstel, dus het is
mogelijk dat de effecten voor het besteedbaar inkomen nog anders worden.
Gevolgen van hogere of lagere inflatie zijn in de berekening niet meegenomen.

Het effect per categorie:

Alleenverdiener met kinderen:

modaal: +2,75%

2 x modaal: +1,75 %

Tweeverdieners:

modaal + half modaal met

kinderen: +3,5%

2 x modaal + 0,5 x modaal

met kinderen: +2,5%

modaal + modaal zonder kinderen: +3%

2 x modaal + modaal zonder kinderen: +2,25%

Alleenstaande met baan:

minimumloon: +4%

modaal: +3%

2 x modaal: +2%

Alleenstaande ouder:

minimumloon: +3,5%

modaal: +3,75%

Sociale minima:

paar met kinderen: 0%

alleenstaande: 0%

alleenstaande ouder: 0%

Gepensioneerden:

alleenstaande met (alleen) AOW: 0%

alleenstaande met AOW +10.000 -euro pensioen: +0,25%

paar met (alleen) AOW: +0%

paar met AOW +10.000 euro

pensioen: +0%

LANGUAGE: DUTCH; NEDERLANDS"
164107792,2015-06-25T00:00:00,Blijdschap over historisch vonnis,989929010,HDC Media B.V. / Noordhollands Dagblad,,roel van leeuwen r.van.leeuwen@hollandmediacombinatie.nl,,Voorop,,497,,"door Roel van Leeuwen   Staat moet meer doen tegen hoge uitstoot CO{-2}

Den Haag De historische uitspraak van de rechtbank in Den Haag dat de
Nederlandse overheid veel meer moet doen om de CO{-2} -uitstoot terug te
dringen, is door de eisers en door politieke fracties in Den Haag met gejuich
ontvangen.

De uitstoot van broeikasgas CO{-2}  moet in 2020 met zeker 25 procent zijn
teruggedrongen ten opzichte van het jaar 1990. Dat heeft de rechter in Den Haag
besloten in de klimaatzaak die duurzaamheidorganisatie Urgenda en bijna
negenhonderd mede-eisers tegen de Staat hadden aangespannen.

Niet vrijblijvend  Maurits Groen, topman van het groene bedrijf Waka Waka, dat
opladers en lampen op zonne-energie produceert en een van de mede-eisers, is
'ongelooflijk blij' over de in zijn ogen gedurfde uitspraak van de rechter.  Dit
is geen vage principiële uitspraak, Nederland moet echt alle zeilen bijzetten om
aan de opdracht die de rechter heeft neergelegd te voldoen. Vrijblijvendheid
hierin is niet meer op zijn plek.

Met het huidige beleid zou de CO{-2} -reductie in 2020 onder de 17 procent
blijven, in weerwil van klimaatverdragen. Volgens de rechter wordt
klimaatverandering veroorzaakt door uitstoot en brengt dit ernstige gevaren met
zich mee, onder meer door de zeespiegelstijging en voor de voedselvoorziening.
De overheid moet burgers hiertegen beschermen.

Ook Urgenda-directeur Marjan Minnesma reageert verheugd. ,,Deze uitspraak maakt
heel duidelijk dat klimaatverandering een groot probleem is dat veel effectiever
moet worden aangepakt en dat staten zich niet meer kunnen veroorloven
onvoldoende te doen.''

Uit reacties van Tweede Kamerleden blijkt dat de meeste politieke partijen ook
vinden dat er meer moet worden gedaan om de klimaatverandering tegen te gaan.
Jan Vos (PvdA) laat weten dat zijn partij het eens is met de uitspraak van de
rechter. ,,Als we volgende generaties willen behoeden voor de desastreuze
gevolgen van klimaatverandering dan moeten we niet alleen op lange maar ook op
korte termijn meer doen.''

Stientje van Veldhoven (D66):  Urgenda heeft een historische rechtszaak
gewonnen. Helaas heeft dit kabinet meerdere keren zijn ambities verlaagd. Zo
blijven we afhankelijk van onbetrouwbare regimes als Rusland en Saudi-Arabië
voor onze fossiele brandstoffen. D66 wil dat het kabinet nu start met versterken
en verlengen van het energieakkoord.

VVD-Kamerlid Remco Dijkstra vindt dat Nederland al 'heel goed bezig' is om de
reductie van broeikasgassen voor elkaar te krijgen. ,,Zo streven wij naar
tenminste 40 procent reductie in het jaar 2030. Het is echter van belang een
balans te houden tussen welvaart en werkgelegenheid en een vermindering van
uitstoot. Laten we ons richten op innovatie in plaats van belastinggeld
verkwisten in de rechtszaal.

Volgens bronnen rond het kabinet gaat de Staat in hoger beroep tegen de
uitspraak.

Algemeen 7: Zwart-wit

LANGUAGE: DUTCH; NEDERLANDS"
164107793,2015-06-23T00:00:00,Dikke winsten door hoop op akkoord met Grieken,989929010,HDC Media B.V. / Noordhollands Dagblad,,van onze verslaggever,,Beurs,,246,,"door een verslaggever

Amsterdam Beleggers zijn optimistisch dat spoedig een Griekse schuldendeal
bereikt kan worden. De AEX-index in Amsterdam eindigde 3 procent hoger op 489,72
punten, de grootste winst van dit jaar. Alle fondsen van de Amsterdamse
hoofdindex stonden in het groen. De Midkap klom 2,2 procent tot 726,70 punten.
De beurzen in Frankfurt, Parijs en Londen gingen tot 3,8 procent vooruit. De
beurs in Athene dikte 9 procent aan. Altice was de uitblinker in de AEX met een
plus van 12,6 procent. Het Franse kabelconcern heeft een bod gedaan op zijn
Franse concurrent Bouygues Telecom.

De beurzen in New York zijn ook met winst de handel uitgegaan. Naast het
optimisme over Griekenland was er ook goed nieuws over de Amerikaanse
huizenmarkt. Ook was er veel actie aan het overnamefront.

De Dow-Jonesindex steeg 0,6 procent naar 18.119,78 punten. De bredere S&P 500
kreeg er 0,6 procent bij en kwam op 2122,85 punten. De technologiegraadmeter
Nasdaq klom 0,7 procent tot 5153,97 punten, waarmee een nieuw recordniveau werd
bereikt.

De Amerikaanse branchevereniging van makelaars meldde dat de verkoop van
bestaande woningen in de Verenigde Staten in mei naar het hoogste niveau is
gestegen sinds eind 2009. De euro was 1,1343 dollar waard, tegen 1,1388 dollar
bij sluiting van de beurzen in Europa. De prijs van een vat Amerikaanse olie
steeg 0,1 procent naar 59,68 dollar. Brentolie werd 0,4 procent duurder en
kostte 62,26 dollar per vat.

LANGUAGE: DUTCH; NEDERLANDS"
164107794,2015-06-23T00:00:00,Ontslag na slaan olifant,989929010,HDC Media B.V. / Noordhollands Dagblad,,HDC Media,,Binnenland,,133,,"Wilnis Circus Renz International heeft een medewerker op staande voet ontslagen
nadat hij een olifant had mishandeld in Wilnis. Een voorbijganger had het
incident gefilmd en op Facebook gezet. Op internet ontstond daardoor veel
verontwaardiging. Op de video is te zien hoe de medewerker de olifant tikken
geeft met een knuppel.

De familie Renz 'betreurt ten zeerste' wat er gebeurd is, aldus een zegsvrouw.
De olifant is al dertig jaar bij het circus. De ontslagen medewerker werkte er
pas twee weken.  Meestal hebben we goede mensen , aldus de zegsvrouw.  Zo gaan
we niet met dieren om.

Het incident gebeurde bij Circus Renz International uit Berlijn. Dat wordt soms
verward met het Nederlandse circus Herman Renz. Dat heeft al geen olifanten
meer, zo laat een zegsman weten.

LANGUAGE: DUTCH; NEDERLANDS"
164107795,2015-06-23T00:00:00,Woning weer duurder; Meer huizen verkocht en voor hogere prijzen,989929010,HDC Media B.V. / Noordhollands Dagblad,,van onze verslaggever,,Eco,,281,,"door een verslaggever

Den Haag Bestaande koopwoningen waren in mei 2,6 procent duurder vergeleken met
dezelfde maand in 2014. De prijzen zijn nu al ruim een jaar hoger ten opzichte
van een jaar eerder. Dit blijkt uit gisteren gepubliceerde cijfers van het
Centraal Bureau voor de Statistiek (CBS) en het Kadaster.

Het gemiddelde prijsniveau van bestaande koopwoningen was in mei ongeveer even
hoog als in oktober 2003. In juni 2013 bereikten de huizenprijzen een dal.
Sindsdien is er weer een licht stijgende trend.

Vergeleken met juni 2013 lagen de prijzen in mei 4,6 procent hoger. Ten opzichte
van augustus 2008, toen de huizenprijzen een piek bereikten, is het prijsniveau
nog 17,8 procent lager.

Herstel  Ook het aantal verkochte woningen zit flink in de lift. De combinatie
van lage hypotheekrente, een groeiende economie en nog steeds vrij lage
huizenprijzen doet de vraag naar een nieuwe woning toenemen.

Het Kadaster bracht afgelopen donderdag al naar buiten dat in mei 12.827
verkochte woningen zijn geregistreerd, ruim 7 procent meer dan in mei 2014.

In de eerste vijf maanden van 2015 zijn er 60.102 woningen verkocht, ofwel ruim
16 procent meer dan een jaar eerder. Het cijfer onderstreept nog eens het
herstel in de woningmarkt, zegt CBS-hoofdeconoom Peter Hein van Mulligen. En dat
is weer goed voor de Nederlandse economie. De bestedingen bij meubelverkopers en
andere interieurwinkels zitten daarmee ook in de lift. Handelaren in
woninginrichting beleefden in de eerste drie maanden van 2015 al het beste
kwartaal sinds 2008.

Een bouwkundige keurt een huis dat te koop staat. Foto ANP/ Jeroen Jumelet

LANGUAGE: DUTCH; NEDERLANDS"
164107796,2015-06-20T00:00:00,Problemen bij WW-uitkeringen,989929010,HDC Media B.V. / Noordhollands Dagblad,,HDC Media,,Eco,,264,,"Amsterdam Uitkeringsinstantie UWV waarschuwt voor problemen bij de uitbetaling
van WW-uitkeringen vanwege nieuwe regels. Mensen die na 1 juli werkloos worden,
moeten voortaan maandelijks doorgeven of ze toch niet nog wat bijverdiensten
hebben gehad. Pas als ze dat hebben gedaan krijgen ze hun uitkering. Het UWV is
bang dat mensen vergeten door te geven of ze wel of geen inkomsten hebben gehad.
Ook rekent de instantie op veel fouten bij het invullen daarvan. De WW'ers
moeten het zogeheten sv-loon invullen, maar bijna niemand weet wat dat is. Bij
een test vorig jaar, deed bijna iedereen het invullen verkeerd. In juli stromen
er naar verwachting zo'n 50.000 tot 60.000 mensen de WW in.

Fairtradebanaan meer in trek  Utrecht Nederlanders hebben vorig jaar ruim 100
miljoen fairtradebananen gegeten. Dit komt neer op ruim 20 miljoen kilo, een
toename van 13 procent vergeleken met 2013, aldus de jaarcijfers van Stichting
Max Havelaar. De toename komt volgens Max Havelaar onder meer door een
toegenomen trend naar verantwoorde producten.

Lidl wil markt VS betreden  Hamburg De Duitse discountketen Lidl wil in 2018 de
Amerikaanse markt betreden met de opening van enkele tientallen winkels. De stap
maakt deel uit van een ambitieus programma van moederbedrijf Schwarz-Gruppe om
de omzet de komende jaren flink te laten groeien.

Lidl heeft in Europa momenteel ongeveer 10.000 vestigingen in 26 landen. De
keten zou zijn Amerikaanse hoofdkantoor willen opzetten in Virginia. Aartsrivaal
Aldi is al sinds 1976 aanwezig in de VS en heeft daar 1400 filialen.

LANGUAGE: DUTCH; NEDERLANDS"
164107797,2015-06-20T00:00:00,Talenten aan het werk,989929010,HDC Media B.V. / Noordhollands Dagblad,,tekst: durk geertsma foto: ruben eshuis/hva,,PlusWerk,,260,,"door Tekst: Durk Geertsma Foto: Ruben Eshuis/HvA    In twee jaar tijd via tien
projecten negenduizend 'talenten' aan het werk helpen. Dat is de ambitieuze
doelstelling die is geformuleerd in het regioplan 'Werk maken van talent' in
Amsterdam en de regio rondom onze hoofdstad. Voornaamste doel is om met de tien
projecten jongeren aan het werk te helpen waardoor de hoge jeugdwerkloosheid
teruggedrongen kan worden.

De projecten omvatten de meest uiteenlopende zaken. Enkele voorbeelden: Een
platform voor mbo'ers om zich te presenteren, de omscholing van zzp'ers,
opleidingen in de techniek voor vmbo-leerlingen en het creëren van 700
praktijkplaatsen voor mbo-studenten.

De werkeloosheid onder jongeren is landelijk opgelopen tot zestien procent. In
Amsterdam is bijna een op de vier jongeren werkloos en onder jongeren van
niet-westerse afkomst zelfs vier van de tien. Reden voor een groot aantal
bedrijven en instellingen om de handen ineen te slaan. Onder supervisie van de
Amsterdam Economic Board is er veertien miljoen euro subsidie voor de tien
projecten.

Omdat er vooral krapte is in de sectoren techniek en ICT richten veel projecten
zich op scholing of omscholing naar banen bij bedrijven in die sectoren. De
Hogeschool van Amsterdam begint vandaag met de werving van afgestudeerde hbo'ers
en wo'ers voor omscholing naar een functie van software-engineer op hbo-niveau.

Filmopnames voor de Hogeschool voor de online selectie via de website. De
jongeman die gefilmd wordt, geeft uitleg over Make it Work.

LANGUAGE: DUTCH; NEDERLANDS"
164107798,2015-06-20T00:00:00,Schaliegas: nieuwe goud of zeepbel; Energie-expert ziet verzet groeien,989929010,HDC Media B.V. / Noordhollands Dagblad,,tekst: roel van leeuwen foto: erna faust,,Plus,,985,,"door Tekst: Roel van Leeuwen  Foto: Erna Faust     Schadelijke gevolgen voor
lange termijn onzeker                              Is schaliegas het nieuwe goud
of een zeepbel die op het punt staat uit elkaar te spatten? Het laatste,
concludeert energie-expert Rolf Heynen. In zijn boek '1 uur en 43 minuten', dat
leest als een stoomcursus schaliegaskunde, waarschuwt hij vooral voor de
schadelijke gevolgen op de lange termijn.

Het debat leeft, zo merkte Heynen tijdens zijn zoektocht naar de waarheid over
schaliegas. ,,Je bent of rabiaat tegen schaliegas of je vindt dat we allemaal
niet zo moeten zeuren en dat we gewoon moeten gaan boren, een middenweg lijkt er
niet te zijn.''

Eén ding is zeker, het verzet groeit. Een meerderheid van de Nederlandse
gemeenten zit niet te wachten op het winnen van schaliegas, zo bleek vorige week
tijdens het VNG-congres.

Het is echter in eerste instantie aan het Rijk om te besluiten wat Nederland
gaat doen met het schaliegas dat in alle provincies is te vinden. En nu het
aardgas in Groningen echt op begint te raken, wil minister Kamp van Economische
Zaken de kans op extra miljardeninkomsten niet laten schieten.

Met een schuin oog wordt gekeken naar Amerika waar de vondst van schaliegas voor
een revolutie heeft gezorgd. ,,Amerika is van een gasimporterend land een
gasexporterend land geworden'', zegt Heynen, die behalve politicoloog en
ingenieur ook onafhankelijk energie-expert is met kennis van zowel de fossiele-
als de duurzame energiesector.

Duurzaam  De afgelopen jaren beet hij zich vast in de rapporten die er nationaal
en internationaal over schaliegas zijn verschenen en interviewde hij tientallen
personen voor zijn boek. ,,Een tiental personen werkzaam in de olie- en
gasindustrie in binnen- en buitenland en bij de overheid, wilde liever niet bij
naam genoemd worden.''

Hoewel Heynen er van overtuigd is dat de wereld, en zeker ook Nederland, zich
moet richten op een duurzame energievoorziening, was hij aanvankelijk
enthousiast toen hij hoorde dat de Nederlandse bodem rijkelijk zou zijn gevuld
met schaliegas. ,,Staatsbedrijf EBN   dat verplicht tot vijftig procent
participeert in alle gasvelden op de Nederlandse bodem   jubelde enkele jaren
geleden nog dat het zou gaan om 500.000 miljard (!) kubieke meter schaliegas.
Het aardgasveld bij Slochteren zou hierbij vergeleken slechts een mini-gasveld
zijn. Ik dacht: dit is goed voor de schatkist en de werkgelegenheid en voor onze
onafhankelijkheid van een land als Rusland. Het zou ons ook tijdwinst opleveren
bij de transitie naar de duurzame energie.''

Het aanvankelijke enthousiasme heeft echter plaatsgemaakt voor scepsis. ,,Die
500.000 miljard kubieke meter schaliegas is er niet. De berekeningen kloppen
niet.''

Belangrijker dan de aanwezige hoeveelheid schaliegas is de winbare hoeveelheid.
Heynen: ,,TNO gaat uit van 200 tot 500 miljard kubieke meter schaliegas. Maar er
zijn ook deskundigen die zeggen dat je maar tien tot dertig miljard kubieke
meter kunt winnen. Je moet bedenken dat we in Groningen jaarlijks tachtig
miljard kubieke meter aardgas uit de bodem halen.'' In het meest positieve
scenario zou de Staat dus maar een paar jaar plezier kunnen hebben van het
schaliegas.

Heynen is ervan overtuigd geraakt dat Nederland het schaliegas moet laten zitten
waar het zit. ,,Het heeft allereerst een enorme impact op het landschap als je
schaliegas gaat winnen. Je zult een gigantische hoeveelheid boortorens moeten
neerzetten. Om 350 miljard kubieke meter schaliegas te winnen, zijn circa 10.000
torens nodig. En de gebieden waar relatief de meeste schaliegas zit
Zuid-Holland en Noord-Brabant   zijn toch niet de dunstbevolkte gebieden.''

Proefboringen  ,,Voorstanders zeggen: start met proefboringen. Maar je moet
alleen al driehonderd putten boren om een reële schatting te maken van de
aanwezige voorraad. Dat betekent voor de partij die dit uitvoert zo'n forse
voorinvestering dat je dan eigenlijk al niet meer kunt zeggen dat er niet verder
naar schaliegas kan worden geboord. Dan moet je het ook uit de grond halen.''

Bij het boren naar schaliegas   het gesteente wordt als het ware gekraakt door
middel van 'fracking'   worden grote hoeveelheden (deels giftige) chemicaliën en
water gebruikt. Heynen maakt zich echter vooral zorgen over de gevolgen voor de
lange termijn.

,,Wat ik heel beangstigend vind, is dat afgesloten putten gaan lekken. Dat geldt
voor alle afgesloten olie- en gasputten. Over de hele wereld zijn dat er
minimaal vier miljoen. In de Golf van Mexico alleen al heb je 27.000 afgesloten
putten. Over 3500 van die putten maakt de toezichthouder zich ernstige zorgen.
Afgesloten putten worden zelden in de gaten gehouden. Als er nu een lek is, kan
de rekening worden gelegd bij de bedrijven. Maar wat als het over vijftig of
honderd jaar gaat lekken? Dit is een groot risico voor de landbouwgronden en ons
drinkwater.''

Heynen concludeert dat de duurzame transitie versneld moet worden ingezet. ,,We
moeten aan de zonnepanelen en de elektrische auto. Gezien de prijs ben je nu al
gek als je geen zonnepanelen op je dak hebt.'' Volgens Heynen moet het mogelijk
zijn om iedereen in een relatief korte tijd elektrisch te laten rijden. ,,Na
Slochteren waren we binnen tien jaar in staat om uit het niets een gasnetwerk
over heel Nederland uit te rollen. Dat was een indrukwekkende prestatie.''

Hij vermoedt dat de discussie over schaliegas nog jaren zal duren. ,,Ook al
omdat we binnen tien jaar gas moeten gaan importeren. Als kiezers rechts stemmen
kun je zomaar een coalitie krijgen die zegt: dit gaan we doen. Onder het mom dat
we dan niet afhankelijk zijn van Rusland. Ik vind dat persoonlijk niet het
sterkste argument. Voor verschillende grondstoffen zijn we nu al afhankelijk van
andere landen als Saudi Arabië en Zuid-Afrika.''

LANGUAGE: DUTCH; NEDERLANDS"
164107799,2015-06-19T00:00:00,'Je moet er bij kunnen lachen'; 'Menselijk' theater Daria Bukvic,989929010,HDC Media B.V. / Noordhollands Dagblad,,hans visser h.visser@hollandmediacombinatie.nl,,Amuze,,639,,"door Hans Visser

Ze was piepjong toen ze met haar Bosnische moeder naar Nederland vluchtte.

Nu maakt Daria Bukvic naam als regisseur. Haar geheim? ,,Ik wil in de eerste
plaats het publiek een spannende avond bezorgen. Ook bij een zwaar onderwerp
moet je kunnen lachen. Ik begrijp de Nederlandse humor, dat helpt. Met humor
dring je bij de mensen door tot de geest.''

Haar voorstelling 'Nobody home', over drie voormalige asielzoekers, trok dan ook
volle zalen met een vooral jong publiek en gaat volgend jaar uitgebreid het land
in. Net als in haar andere werk toont ze ook hier liefde en respect voor mensen
in lastige situaties. Collega Adelheid Roosen reikt haar daarom zondag op het
festival Mag Het Licht Aan de Van Praag Aanmoedigingsprijs uit. Over twee weken
volgt het Wim Barry Stipendium.

Vluchten  Die aanpak wortelt in haar eigen leven. Daria Bukvic werd geboren toen
Joegoslavië nog niet door religieuze strijd werd verscheurd. ,,Mijn moeder is
moslim en komt uit Bosnië. Mijn vader is Kroaat. Pas na drie jaar verkering
besefte ze dat hij katholiek is. Totdat Joegoslavië door de oorlog uiteen viel
en alles op de schop ging, was dat geen probleem.''

,,Van onze vlucht naar Nederland in 1992 herinner ik me nog enkele beelden. We
kwamen terecht in Roermond, een asielzoekerscentrum. Mijn moeder wilde terug
zodra dat kon, maar toen na anderhalf jaar ook mijn vader naar Roermond kwam
begreep ze dat haar oude wereld niet meer bestond.''

Keihard  ,,Je denk dat het leven in een asielzoekerscentrum zwaar is, maar het
zwaarste komt pas als je een verblijfsvergunning krijgt. In zo'n centrum heb je
met al die vluchtelingen iets gemeen, iets om over te praten. Daarna kom je in
een gemeenschap die niet per se op jou zit te wachten.''

,,Ik merkte zo duidelijk dat ik er niet bij hoorde, dat ik besloot keihard te
gaan werken: de taal uitstekend leren spreken, integreren en de liedjes van de
kerk als eerste uit mijn hoofd leren. Van de vooroordelen wilde ik het tegendeel
bewijzen.''

In de kerk hoorde ze liederen, zag het glas in lood en hoorde tijdloze epische
verhalen.

,,Dat wat zo'n priester deed, zoiets wilde ik ook, maar zonder die religieuze
boodschap en de regels voor wat wel en niet mag. Het ging mij om de verbinding
van al die mensen in die ruimte. Ik maakte kennis met het toneel en begreep dat
ik regisseur wilde worden.''

Op haar zeventiende werd ze toegelaten op de toneelschool in Maastricht.

,,Een openbaring: Alsof na het vagevuur de poorten van de hemel open gingen. Ik
leefde daar tussen gelijkgestemden, was niet langer een vreemde eend in de
bijt.''

,,Regisseur Theu Boermans zegt vaak: 'Theater is de kerk voor de seculiere
mens'. Ook een voorstelling is een ritueel. Wat daar gebeurt is uniek,
magisch.''

Om voorstellingen te kunnen maken richtte ze een stichting op.

,,Ik ben ontzettend blij dat ik dit kan doen als onafhankelijke maker. De
stukken die we spelen maken we zelf, met de acteurs. Als Joop van den Ende mij
zou vragen iets te maken? Als het een goed idee is gaan we praten.''

Motor  Zo nu en dan komt ze nog wel eens in het voormalige Joegoslavië. ,,De
toestand in Bosnië is dramatisch. Economisch en sociaal is het kapot. Dat land
heeft zoveel wonden. Met Kroatië gaat het iets beter, daar is het toerisme de
motor.''

,,Soms denk ik: wat zou er van mij zijn geworden als ik daar was gebleven? Ik
zou zijn afgestudeerd, maar was dan nu waarschijnlijk werkloos. Het idee dat ik
het nu zo goed heb geeft me een schuldgevoel. Ik vind ook nog steeds dat ik de
keuze van mijn moeder om met mij te vluchten, de moeite waard moet maken. Zelf
zegt ze dan: 'Het is mooi theater dat je over mij maakt, maar leef nu eindelijk
eens voor jezelf'.''

LANGUAGE: DUTCH; NEDERLANDS"
164107800,2015-06-19T00:00:00,OR Martinair roept hulp hof in tegen reorganisatieplannen,989929010,HDC Media B.V. / Noordhollands Dagblad,,van onze verslaggever,,Eco,,145,,"door een verslaggever

Amsterdam De ondernemingsraad (OR) van Martinair heeft gisteren geprobeerd de
rechter te overtuigen dat KLM de aangekondigde reorganisatie bij zijn
vrachtdochter moet heroverwegen. De Ondernemingskamer van het gerechtshof
Amsterdam doet over zes weken uitspraak.

De vloot van Martinair wordt dit jaar en volgend jaar teruggebracht van tien
naar vier toestellen. Voor meer dan honderd piloten dreigt gedwongen ontslag. In
totaal verdwijnen bij het bedrijf 330 banen.

Volgens de OR leiden de plannen tot een 'sterfhuisconstructie'. De OR zegt het
onbegrijpelijk te vinden dat de directie van Martinair niet wil ingaan op zijn
alternatieve plan waarbij een vloot van zes vliegtuigen behouden blijft. Dit zou
veel werkgelegenheid kunnen behouden.

KLM houdt vast aan de aangekondigde ingreep en verdedigde deze gisteren opnieuw.

LANGUAGE: DUTCH; NEDERLANDS"
164107801,2015-06-18T00:00:00,Sigaar,989929010,HDC Media B.V. / Noordhollands Dagblad,,karel beckmansk.beckmans@hollandmediacombinatie.nl,,Binnenland,,220,,"door Karel Beckmans

Rookt u wel eens een sigaar? Het kabinet deelt binnenkort royaal sigaren uit,
dus zet de asbakken maar vast klaar. De rookwaar komt uit belastinghervorming en
meevallers. Maar vraag niet wie de 'traktatie' gaat betalen. Nu er ruimte is
voor een lastenverlichting van zo'n vijf miljard euro, wil het kabinet volgens
ingewijden dat bedrag opkrikken door de gemeenten met vijf miljard te korten,
toeslagen af te schaffen en de btw te verhogen. In totaal levert dat vijftien
miljard aan ruimte voor lastenverlichting op. Een deel gaat naar het verlengen
van de eerste twee schijven van de inkomstenbelasting. Alleen wie meer verdient
dan modaal (ruim dertig mille bruto) profiteert daar straks volledig van. Verder
wordt ook de heffingskorting voor werkenden verhoogd, dat maakt betaalde arbeid
goedkoper en vergroot in principe de kans op groei van werkgelegenheid. Om van
deze ingreep te profiteren moet je wel een baan hebben. De gemeenten mogen zelf
uitzoeken hoe ze de korting van vijf miljard bij hun burgers terughalen. Dat zal
meer vragen dan een kaasschaaf. En de btw-verhoging, inclusief afschaffing van
het 6-procentstarief op tal van diensten en producten, daar betalen we allemaal
de rekening voor. U voelde hem al aankomen, die sigaar, dat wordt er een uit
eigen doos, ook voor niet-rokers.

LANGUAGE: DUTCH; NEDERLANDS"
164107802,2015-06-18T00:00:00,Btw-verhoging valt overal even slecht,989929010,HDC Media B.V. / Noordhollands Dagblad,,van onze verslaggever,,Binnenland,,326,,"door een verslaggever   Levensmiddelen houden lage tarief van 6 procent

Den Haag Vrijwel alle brancheorganisaties van sectoren die getroffen worden door
de voorgenomen btw-verhoging, reageren afwijzend. Zij voorspellen ernstige
gevolgen voor omzet en werkgelegenheid als de kabinetsplannen voor afschaffing
van het lage btw-tarief op de meeste producten worden aangenomen.

De coalitie van VVD en PvdA werd het maandag eens over de plannen voor
herziening van het belastingstelsel, waar verhoging van het btw-tarief deel van
uitmaakt.

De verhoging geldt voor onder meer de fietsenmaker, schoenmaker, kapper, de
bouw, kledingreparateurs, de dagbladen en tijdschriften, camping- en
hotelhouders en musea.

Alleen op primaire levensmiddelen zou het lage belastingtarief van 6 procent
overeind moeten blijven. Voor vrijwel alle andere producten en diensten moet het
tarief omhoog naar 21 procent. De verhoging betekent dat veel producten en
diensten duurder worden. Het was al bekend dat een verandering in het
btw-systeem eraan zat te komen. Wiebes had vorig jaar al gezegd dat de
boodschappen hiervan in ieder geval uitgezonderd zouden worden.

Het plan van het kabinet om het lage btw-tarief te schrappen voor alles behalve
de eerste levensbehoeften is 'onverstandig'. De plannen kunnen juist een
averechts effect hebben en leiden tot lagere belastinginkomsten. Dit zegt
hoogleraar financiële economie Sylvester Eijffinger.

Bovendien is de 5 miljard euro die het kabinet met de wijziging denkt binnen te
halen volgens Eijffinger in feite al aanwezig. Dat is volgens hem af te leiden
uit recente bijgestelde ramingen over de economische groei van het Centraal
Planbureau (CPB). Het adviesorgaan denkt dat de groei dit jaar aantrekt naar 2
procent. Voor volgend jaar gaat het CPB uit van 2,1 procent groei.

Door die meevaller is al 5 miljard als smeermiddel voor de economie aanwezig,
zegt de hoogleraar.

LANGUAGE: DUTCH; NEDERLANDS"
164107803,2015-06-18T00:00:00,Rapport: de robotsamenleving komt eraan,989929010,HDC Media B.V. / Noordhollands Dagblad,,van onze verslaggever,,Eco,,232,,"door een verslaggever

Den Haag De 'robotsamenleving' komt eraan. Robots zullen de arbeidsmarkt steeds
meer beïnvloeden.

De samenleving staat voor een technologische revolutie en moet zich afvragen hoe
daarmee om te gaan. Deze conclusies staan in een gisteren gepresenteerd rapport
dat het Rathenau Instituut schreef in opdracht van de Tweede Kamer.

Het onderzoek laat zien dat informatietechnologie - zoals robots en internet -
bijdraagt aan de groei van arbeidsproductiviteit. De eensgezindheid onder
economen dat innovatie niet tot baanverlies leidt, brokkelt echter sinds 2010
af, stelt het instituut. ,,De invloed van informatietechnologie op werk
verschilt. Vooral banen op mbo-niveau staan onder druk. Daarnaast maakt
informatietechnologie ook internationalisering en flexibilisering van arbeid
mogelijk'', aldus het rapport.

De commissie voor sociale zaken en werkgelegenheid van de Tweede Kamer vroeg het
Rathenau Instituut begin dit jaar of ze een overzicht kon maken over de invloed
van technologische ontwikkelingen op de werkgelegenheid. Dit mede naar
aanleiding van een toespraak van minister  Asscher (Sociale Zaken) waarin hij
zijn zorgen uitte over de invloed van robotisering op de werkgelegenheid.

De Tweede Kamer wil de inzichten gebruiken als basis voor het komende politieke
debat over de effecten van technologie op de arbeidsmarkt.

LANGUAGE: DUTCH; NEDERLANDS"
164107804,2015-06-16T00:00:00,FNV vandaag in overleg met Klomp Taxi,989929010,HDC Media B.V. / Noordhollands Dagblad,,van onze verslaggever,,Voorop,,147,,"door een verslaggever

Alkmaar Vakbond FNV heeft vanmiddag een afspraak met Klomp Taxi over de toekomst
van het noodlijdende vervoerbedrijf.

De circa duizend medewerkers van Klomp hebben in mei geen salaris ontvangen,
maar enkel hun vakantiegeld. Het bedrijf uit Ede vervoert onder meer leerlingen
uit het speciaal onderwijs, bijvoorbeeld voor Heliomare en in de Noordkop.

Volgens kaderlid Gerard Groot van de FNV zijn er chauffeurs in de financiële
problemen gekomen.

Om Klomp niet in de kaart te spelen heeft de vakbond de chauffeurs aangeraden te
blijven rijden. Groot: ,,Anders kunnen ze op staande voet ontslagen worden.''

Vooralsnog worden de gehandicapten en de leerlingen uit het speciaal onderwijs
nog gewoon vervoerd.

Klomp zou uiterlijk 15 juni met nieuws komen over een nieuwe investeerder. Maar
hierover is nog niets bekend.

LANGUAGE: DUTCH; NEDERLANDS"
164107805,2015-06-13T00:00:00,"Land van de maharadja's; Rondreis door stof, kleur en verhalen van Rajasthan",989929010,HDC Media B.V. / Noordhollands Dagblad,,tekst en foto's: willemijn bos,,PlusReizen,,908,,"door Willemijn Bos   Leven als een maharadja? Dat kan in Rajasthan. In deze
deelstaat van India is het koninklijk verleden nog volop aanwezig. Veel van de
vroegere paleizen zijn nu hotels. Een rondreis door stof, kleur en verhalen.

Zo zou een sprookje kunnen beginnen: Hier ver vandaan ligt een land dat zo groot
is, dat er meer dan 500 maharadja's regeerden, een soort onderkoningen, die
allemaal heersten over een deel van dat land. Ze waren machtig en rijk, reisden
per olifant en woonden in prachtige paleizen  Maar aan dat sprookje kwam een
eind toen dit land in 1947 een republiek werd. De maharadja's verloren hun macht
en rijkdom. Veel van hen verkochten hun paleis, of  bouwden het om tot hotel. En
zo kunnen nu gewone mensen in die paleizen logeren, en ervaren hoe het was om te
leven als een maharadja

Neem nou hotel Deogarh Mahal in Deogarh, tussen Jodhpur en Udaipur. De enorme
ijzeren pennen die uit de poortdeuren steken, moesten de entree beschermen tegen
aanvallen van olifanten die gedrogeerd en opgehitst waren om de poort te rammen.
Op de binnenplaats zien we nog hokken van de apen, die erg belangrijk waren in
het paleisleven. Bij brand begonnen ze te krijsen, met hun bloed werden wonden
van de paarden behandeld, en ze kregen als eerste eten om te testen of dat niet
vergiftigd was.

Werkloos  Vanuit de Deogarh Mahal ging het ingezamelde belastinggeld van dit
gebied naar de koning, hier waren ook de gevangenis en de rechtbank gevestigd.
Toen in 1947 aan al deze functies een eind kwam, werd de eigenaar van Deogarh
Mahal werkloos. En depressief. Hij verhuisde met z'n gezin naar een kleine
woning in het dorp en werd leraar Engels. Vleermuizen, bijen en duiven betrokken
het paleis. Totdat zijn zonen het in 1994 opknapten en tot hotel omtoverden.

Buiten de paleispoorten begint onmiddellijk en overweldigend het andere India,
met z'n overdaad aan prikkels en indrukken. Het vuil, de armoede, de prachtige
kleuren, de mooie mensen, de enorme rijkdom aan historische gebouwen, en
natuurlijk de heilige koeien midden op de weg. Als onze auto door de
middeleeuwse poort het plaatsje Mandawa wil binnenrijden, blijkt die geblokkeerd
te zijn door een heilige koe. Maar onze chauffeur weet een gemeen trucje: hij
draait de staart van de liggende koe om, die meteen omhoog schiet en er vandoor
gaat. Dat kan alleen als de eigenaar van de koe niet in de buurt is, anders
volgt er ruzie en moet er schadevergoeding worden betaald.

Geldspel  Het grote geldspel, in al z'n variaties  het aanhoudende gebedel, en
voor alles moeten betalen. Bij een tempel loopt een aandoenlijk jongetje met ons
mee die ons wijst op oneffenheden in het plaveisel. Hij laat zich niet wegsturen
en na een tijdje meent hij recht te hebben op geld. Oudere mannen vertellen je
dat ze studerende kinderen hebben. Of: 'Ik ben ziek, maar ik werk toch'. Het zou
allemaal waar kunnen zijn. Tja, wat is waar  Als we in Varanasi, de beroemde
Hindoe-pelgrimplaats aan de Ganges, worden rondgeleid langs de
lijkverbrandingen, vraagt de gids daar geen geld voor. Wel zou hij graag een
donatie willen voor het hospice   en hij wijst daarbij het gebouw aan   waar
vrijwilligers oude en zieke mensen verplegen tot hun dood. Goeie zaak, wij
doneren. En horen de volgende dag dat het gebouw al tien jaar leeg staat.

Ook de bloemenverkoper bij het heilige meer van Pushkar blijkt speler van het
grote geldspel. Rond het meer liggen zo'n 500 tempels en op zondagmiddag
besluiten we hier een wandeling te maken. Opdringerige mannen blijven naast ons
lopen met bloemetjes die we moeten kopen om in het heilige meer te gooien. 'For
respect'. Als ik dat niet wil, begint er een tegen me te schreeuwen. Ik raak
over m'n theewater en begin terug te schreeuwen, in het Nederlands. Dan begint
de man hard te lachen en zegt: 'Lekker kontje, ik heb in de haven van Rotterdam
gewerkt, fuck die bloemetjes ''.

Taj Mahal  De Taj Mahal, het witmarmeren grafmonument dat Sjah Djahaan in de
17de eeuw liet bouwen voor zijn overleden vrouw. Zou het echt zo mooi zijn? Ja!
Het is prachtig! In de heldere zon, in de ochtendnevel, bij het vallen van de
avond  Alleen al door de omvang en de witte kleur is het imponerend. De marmeren
vloeren zijn glad als een ijsbaan door de duizenden verplicht in slofjes
gestoken voeten.

Sjah Djahaan liet het mausoleum bouwen voor z'n overleden vrouw. Ik dacht
altijd: dan moet-ie veel van haar hebben gehouden, maar nu ik hier loop heeft
het iets megalomaans en verdenk ik hem ervan dat hij het deed voor z'n eigen
roem.

De gele, zandstenen stad Jaisalmer, de roze stad Jaipur, Udaipur, de meest
romantische stad van Rajasthan, we bezoeken ze allemaal op onze rondreis. De
namen alleen al roepen een wereld van magie op. En steeds, na een dag vol
indrukken, stof en hectiek logeren we in een paleis. Daar zijn de toeristen de
nieuwe bewoners, de nieuwe maharadja's. Met korte broeken, zonnekleppen, en een
gekoelde bus. Verliet de maharadja zijn paleis ooit per draagstoel op een
olifant, dan is de poort hoog genoeg voor de bus en kunnen de gasten op de
binnenplaats uitstappen.

Decoratie  In de voorname ontvangsthal, waar nu doorgaans de receptie zit,
kijken de vroegere maharadja's vanuit hun schilderijlijsten neer op de nieuwe
gasten. En vertrekken geen spier. Hun tijd is voorbij, hun namen staan vaak niet
eens meer bij hun portretten. Ze zijn decoratie geworden.

LANGUAGE: DUTCH; NEDERLANDS"
164107806,2015-06-13T00:00:00,Overdracht bedrijf heikel punt,989929010,HDC Media B.V. / Noordhollands Dagblad,,tekst: durk geertsma foto: piroschka van de wouw,,PlusWerk,,310,,"door Tekst: Durk Geertsma Foto: Piroschka van de Wouw    Familiebedrijven? Dan
wordt al snel gedacht aan kleine zaakjes met een paar werknemers. Niets is
minder waar. Nederland telt 260.000 familiebedrijven, waarvan een groot deel
honderden werknemers heeft en omzetten draait van meer dan 100 miljoen euro per
jaar.

Familiebedrijven zijn samen goed voor de helft van alle werkgelegenheid in
Nederland. Bedreigingen liggen op de loer. Veel directeuren zijn 55 jaar en
ouder. Zaak om de overdracht op tijd te regelen. En dat valt nog niet mee,
blijkt uit onderzoek van Henk Kwakkel.

Hij promoveert aan de Vrije Universiteit in Amsterdam op bedrijfsovernames
binnen familiebedrijven en deed daarvoor uitgebreid onderzoek binnen de
doelgroep. In 'A Strategic Approach to Succession' stelt Kwakkel op basis van
zijn onderzoek dat veel bedrijven wel vínden dat de bedrijfsopvolging een
strategische keuze moet zijn, maar dat ze er niet naar handelen. Het moment van
vertrek van de directeur wordt te laat aangekondigd.

Kwakkel ontdekte dat bij overdracht van familiebedrijf niet snel buiten de eigen
familie wordt gekeken, ook niet als er geen geschikte opvolger in de eigen
gelederen kan worden gevonden. Gevolg: beëindiging van het bedrijf en het
daarmee gepaard gaande verlies van banen. Uit onderzoek van de Kamer van
Koophandel blijkt dat tot 2020 zo'n 90 duizend directeuren-grootaandeelhouders
hun bedrijf overdragen. In een kwart van de gevallen lukt dat niet en gaat het
bedrijf verloren. Het gaat daarbij om 50 duizend banen en een omzetverlies
tussen de 2,4 en 3,2 miljard euro. Terwijl dat volgens Kwakkel dus niet hoeft.
Hulp van buiten kan heilzaam zijn.

Uit onderzoek blijkt dat aardewerkfabriek Koninklijke Tichelaar in Makkum het
oudste familiebedrijf van Nederland is. De geschiedenis gaat terug tot 1640.

LANGUAGE: DUTCH; NEDERLANDS"
164107807,2015-06-13T00:00:00,Slachtoffer of dader; Kerk en makelaar in de clinch over miljoenenstrop,989929010,HDC Media B.V. / Noordhollands Dagblad,,tekst: silvan schoonhoven foto: hielco kuipers,,Plus,,1177,,"door Tekst: Silvan Schoonhoven Foto: Hielco Kuipers    'List, bedrog, misbruik
van macht en gezag'                               Wat doet een
geloofsgemeenschap waarvan het ledental achteruit holt? Die probeert geld te
verdienen aan de lege gebouwen. De Nieuw-Apostolische Kerk nam makelaar Ronald
Rohn (53) in de arm. Het liep uit op een miljoenenstrop. Rohn wordt nu
kapotgemaakt door zijn vroegere geloofsbroeders, zegt hij. Maar volgens de kerk
is het precies andersom: de kerk is het slachtoffer van een gewiekste oplichter.

Het was jaren geleden voor Ronald Rohn alsof onze lieve heer zelf op de koffie
kwam: 'Districtsapostel' Theodoor de Bruijn uit Heiloo en kerkleider Peter Klene
uit Santpoort van de Nieuw-Apostolische Kerk (NAK) kwamen met hem praten over
vastgoedzaken. Rohn was vervuld van ontzag voor deze geestelijken. ,Als de
apostel zegt dat een wit theekopje rood is, dan ís het ook rood.'' Jaren later
ervaart hij die eerbied nog steeds. Ook al vindt hij het zittende bestuur
inmiddels 'tuig van de richel' dat hem op valse gronden aan de kant heeft gezet.

Betrokken  Rohns familie kerkt al generaties lang bij de nieuw-apostolischen.
,,Onze wereld speelde zich daar af. Mijn kinderen zijn erin opgegroeid en ik
vond het ook niet ongezellig. Mijn vrouw vervulde allerlei functies in de kerk,
we waren dagelijks betrokken en droegen natuurlijk tien procent van ons inkomen
af.''

Na een aanloop van een paar jaar wordt Rohn in 2008 bestuurder van NAK Vastgoed
bv, de onroerendgoedpoot van de kerk. Daarnaast krijgt hij het beheer over
tachtig kerkgebouwen van de NAK met een verzekerde waarde van 45 miljoen euro.
Een kerkgebouw in Naarden staat te koop voor twee ton maar het gaat uiteindelijk
van de hand voor een miljoen euro. Na dat succes wil de kerk dat Rohn zich
helemaal vrijmaakt voor dit soort transacties. In Arnhem wordt een nieuw
zorgcentrum gebouwd in combinatie met een kerk. Dat moet jaarlijks acht ton
opbrengen, is de bedoeling. Een welkome inkomstenbron naast de teruglopende
offergelden.

Zakelijk, persoonlijk en kerkelijk raken gaandeweg met elkaar verknoopt. Tijdens
een autorit naar Oostenrijk spreekt Rohn met districtsapostel De Bruijn over een
huizenproject in de Alpen. De geestelijke raakt zo enthousiast dat hij
anderhalve ton in het skidorp steekt. Het is een plan met 'grote financiële
voordelen', schrijft de districtsapostel later aan Rohn. Voordelen waar 'ook
onze kinderen op enig moment van kunnen profiteren'.

Belangenverstrengeling  Twee jaar later bedenkt De Bruijn zich. Hij wil toch
liever geschrapt worden uit het project, in elk geval op papier, omdat hij
vreest voor de schijn van belangenverstrengeling. Bisschop Peter Klene heeft hem
gewaarschuwd dat daarover misverstanden kunnen ontstaan.

De Bruijn krijgt zijn geld terug, maar meldt zich een paar dagen later weer met
een voorstel om twee vrienden (onder wie een priester uit Den Helder) elk een
kwart van het project te laten draaien. De Bruin zou zijn anderhalve ton onder
het kopje 'lening' opnieuw in het project steken. Hij blijft als 'stille
vennoot' lid van wat hij noemt 'het team' en wil zelfs een nog groter
chaletproject opzetten, met 91 huizen en een winst van twee miljoen euro.

Maar zover komt het niet. De Duitse aannemer gaat failliet en het skidorpproject
loopt vast. De Bruijn verklaart tegenover de kerkleiding dat hij niet bij het
project betrokken is en eist bij Rohn zijn geld op. Die raakt vervolgens in de
problemen als hij uit zijn bestuurlijke functies wordt gezet. Volgens hem pleegt
de kerkleiding een coup.

Bij de leden valt een rondzendbrief op de mat van apostel Peter Klene. ,,Broeder
Rohn stelt alles in het werk om de kerk kapot te maken'', schrijft Klene vanuit
Santpoort. Rohn 'functioneerde niet goed' in het vastgoedproject en De Bruijne
zou erin zijn geluisd. ,,Mijn inschatting is, dat de Apostel vanuit zijn
enthousiasme, en een zekere onschuld van vertrouwen, actief heeft meegedacht in
de plannen.'' Verder ging de betrokkenheid van De Bruijne niet, beweert Klene.
Aan zijn herderlijk schrijven voegt hij nog toe: ,,Wij waarderen het heel erg
dat u allen rond deze kwestie de zwijgzaamheid betracht.''

Hoger beroep  Wat Klene schrijft, is in strijd met een rechterlijk vonnis. De
rechter noemt het aannemelijk dat de priester wel degelijk zakenpartner was,
geen buitenstaander die alleen maar geld uitleende. Rohn krijgt wat dat betreft
tot in hoger beroep gelijk. Na de brief keren echter vrijwel al zijn kennissen
in de kerk zich van hem af. ,,Ik zou een boete van 25.000 euro krijgen als ik me
nog in de kerk zou vertonen. Bij de Hema draaiden bekenden me de rug toe. Mijn
vrouw raakte een voor een haar functies kwijt, zoals je een ui afpelt. Het
veroorzaakte thuis enorme spanning. De districtsoudste zei tegen mijn moeder van
82: 'vanwege de problemen met uw zoon praten we niet meer met u'. En de kerk is
tegen scheiding, maar in het geval van mij en mijn vrouw wilden ze wel een
uitzondering maken.''

Is Rohn slachtoffer of dader? Het eerste, menen hijzelf en zijn advocaat. Het
tweede, vindt de kerkleiding, die aangifte deed van fraude. In de melding staat:
,,Het idee dat de heer Rohn zichzelf op een deze geraffineerde wijze en op deze
grote schaal ten koste van de kerk heeft verrijkt, is na lange tijd stukje bij
beetje duidelijk geworden.'' De schade: minstens 1,5 miljoen euro. Bestuurder
Ruud Vis van de NAK stelt dat Rohn van het vastgoed 'een rommeltje heeft
gemaakt'. ,,Hij heeft een eigen opvatting van de werkelijkheid. Rohn heeft onder
valse voorwendselen vijf ton van de NAK geleend en ik wil hem niet zwartmaken,
maar er is geld verdwenen en er is gefraudeerd met facturen. We zijn
besodemieterd. Hij heeft vervolgens voor miljoenen op onze huizen en onze
bankrekening beslag gelegd, weet u hoe vervelend dat is?''

Onzin  Allemaal onzin, werpt Rohns advocaat Paul Richter tegen. De enige fout
die Rohn heeft begaan is dat hij ooit met de Nieuw-Apostolische Kerk in zee is
gegaan. ,,Van een kerk mag je verwachten dat die het recht hoog in het vaandel
heeft. De kerkleiding heeft met list en bedrog misbruik gemaakt van haar macht
en gezag. Rohn is keihard afgestraft voor zijn vertrouwen. Ik zal de eerste zijn
om het toe te geven als beide partijen schuld hebben, maar dat is in dit geval
niet zo. De honden lusten van deze zaak geen brood.''

Na jaren van strijd puilt de kast uit met ordners vol aanmaningen, boze brieven,
vonnissen en een dik frauderapport. Vorige week kwam daar weer een nieuw stuk
bij: de rechter verklaarde Rohn privé failliet, op aandringen van de kerk. ,,Zes
advocaten hebben er een dagtaak aan mij zwart te maken'', zegt Rohn. ,,Ze willen
me ruïneren'' ,,Nee hoor'', werpt Vis tegen, ,,Hij heeft vijf ton geleend en dat
moet gewoon worden terugbetaald.''

Advocaat Richter heeft nog hoop. ,,Rohn heeft in totaal zo'n 16 miljoen euro
schade geleden aan deze zaak. Of we alles terugkrijgen durf ik niet te zeggen,
maar de helft toch wel.''

LANGUAGE: DUTCH; NEDERLANDS"
164107808,2015-06-12T00:00:00,Voorlopig geen debat over belastingplan,989929010,HDC Media B.V. / Noordhollands Dagblad,,van onze verslaggever,,Binnenland,,227,,"door een verslaggever

Den Haag Er komt voorlopig geen Kamerdebat over het nog geheime belastingplan
van het kabinet, dat overigens nog niet definitief af is. Een verzoek van
vrijwel de gehele oppositie om een debat met premier Rutte werd gisteren
geblokkeerd door de regeringspartijen VVD en PvdA.

Die menen net als Rutte dat het plan minder kans van slagen heeft als het nu in
de openbaarheid komt. Volgens Rutte pikt dan iedereen er iets uit wat hem niet
bevalt en sabelt daarmee het plan neer.  Wil je dit laten slagen, dan kan dat
alleen in de achterkamertjes , zei hij.

Staatssecretaris Wiebes van financiën liet gisteren weten dat het kabinet en de
regeringspartijen VVD en PvdA  dicht bij overeenstemming'' zijn over het plan.
Hij gaat de oppositiepartijen de komende weken uitnodigen om te komen
onderhandelen over de voorstellen.

De coalitie wacht nu op uitwerking van een aantal technische zaken die nog
moesten worden uitgezocht. Daarbij gaat het onder meer om de effecten van de
belastinghervorming op de werkgelegenheid en op de koopkracht van mensen.

Het is de bedoeling dat de coalitietop (premier Rutte, PvdA-leider Samsom,
vicepremier Asscher en VVD-fractievoorzitter Zijlstra) maandag op het ministerie
van financiën aanschuiven bij Wiebes voor overleg. Wanneer de oppositie aan de
beurt komt, is niet bekend.

LANGUAGE: DUTCH; NEDERLANDS"
164107809,2015-06-12T00:00:00,'WW blijft intact'; Asscher voelt niets voor plannen CPB,989929010,HDC Media B.V. / Noordhollands Dagblad,,van onze verslaggever,,Beurs,,347,,"door een verslaggever

Den Haag Het kabinet veegt het voorstel van het Centraal Planbureau (CPB) om de
werkloosheidsuitkering WW te versoberen resoluut van tafel.  Dat gaan we niet
doen , laat minister Asscher (Sociale Zaken en Werkgelegenheid) in een reactie
weten.

Het probleem is volgens hem niet dat oudere werklozen niet willen werken, maar
dat de kosten op arbeid te hoog zijn.

Het kabinet wil die kosten via een belastingherziening juist omlaag brengen,
zodat het goedkoper wordt voor werkgevers om mensen in dienst te nemen.

Het CPB stelde gisteren voor om te snijden in de leeftijdsvoordelen van ouderen
in cao's (zoals seniorendagen) om zo de hoge werkloosheid tegen te gaan. Die
maken ouderen duur voor werkgevers. Ook zou de WW moeten dalen naarmate iemand
langer werkloos is. Dat zou oudere werklozen aanmoedigen toch weer een baan te
accepteren, ook als het salaris lager ligt.

Hervormingen  Veel oudere werklozen hebben naar verwachting weinig aan het
economische herstel dat is ingezet. Om hen weer aan het werk te krijgen, zijn
hervormingen nodig op de arbeidsmarkt, aldus het CPB. De relatief hoge lonen,
leeftijdsafhankelijke ontslagvergoedingen en pensioenkosten maken 50-plussers
duurder.

Werkgevers zijn hierdoor terughoudend met het in dienst te nemen van oudere
werklozen. Er wordt in Den Haag al beleid gevoerd hier verandering in te
brengen, maar meer fundamentele herzieningen zijn noodzakelijk, aldus het CPB.
De onderzoekers denken dan aan  een werkloosheidsuitkering die daalt met de
werkloosheidsduur, ontslagbescherming die minder afhangt van de lengte van het
arbeidscontract en minder leeftijdsafhankelijke arrangementen in cao's .

Discrimineren  Nog voor Asscher reageerde ook vakbond FNV kritisch op het advies
van het CPB. De bond wil dat het kabinet andere maatregelen neemt om werklozen
weer aan een baan te helpen.  Zet in op het omscholen van mensen, begeleidt ze
naar een andere baan en zorg ervoor dat werkgevers oudere werknemers niet meer
discrimineren , zegt FNV-voorzitter Ton Heerts.

LANGUAGE: DUTCH; NEDERLANDS"
164107810,2015-06-11T00:00:00,Optimisme Grieks drama stuwt aandelenkoersen,989929010,HDC Media B.V. / Noordhollands Dagblad,,van onze verslaggever,,Beurs,,240,,"door een verslaggever

Amsterdam De Europese aandelenmarkten boekten gisteren forse winsten. Beleggers
hoopten dat een nieuwe ontmoeting tussen Alexis Tsipras, Angela Merkel en
François Hollande leidt tot voortgang in de moeizame onderhandelingen over een
schuldenakkoord.

De AEX sloot 1,4 procent hoger op 481,45 punten en de MidKap steeg 1 procent tot
728,76 punten. De DAX in Frankfurt was de 'kampioen van de dag' met een winst
van 2,4 procent. De graadmeters in Londen en Parijs gingen respectievelijk 1,1
en 1,8 procent vooruit. Randstad (plus 4,3 procent) en Vopak (plus 4 procent)
wisselden elkaar regelmatig af als koploper van de AEX.

Het uitzendconcern stond dinsdag ook al bovenaan, nadat was gebleken dat de
werkgelegenheid voor uitzendkrachten in de afgelopen weken flink is toegenomen.
In het kielzog van grote broer Randstad deden ook Brunel (plus 3,9 procent) en
USG People (plus 3,4 procent) goede zaken.

Wall Street  De stemming op Wall Street was opperbest, eveneens mede dankzij de
hoop op een doorbraak rond Griekenland. De breed georiënteerde S&P 500-index
zette de beste prestatie neer in een maand en de Dow stond voor het eerst in een
week boven 18.000 punten.

De Dow-Jonesindex sloot 1,3 procent hoger op 18.000,40 punten. De S&P 500, die
in de drie voorgaande handelsdagen 1,7 procent daalde, steeg 1,2 procent tot
2105,20 punten en de Nasdaq won 1,3 procent tot 5076,69 punten.

LANGUAGE: DUTCH; NEDERLANDS"
164107811,2015-06-11T00:00:00,Vijftigplussers vinden vaker een baan,989929010,HDC Media B.V. / Noordhollands Dagblad,,HDC Media,,Eco,,98,,"Amsterdam Bijna 26.000 bij het UWV ingeschreven werklozen van 50 jaar en ouder
hebben in de eerste vier maanden van dit jaar een baan gevonden. Dat is ruim een
kwart meer dan in dezelfde periode vorig jaar. Dat blijkt uit cijfers die UWV
gisteren publiceerde.

De uitkeringsinstantie verwacht dat deze positieve trend zich dit jaar en
volgend jaar voortzet. Volgens UWV maken werkzoekende vijftigplussers de komende
jaren de meeste kans op werk in de detail- en groothandel en de zakelijke
dienstverlening. De gezondheidszorg biedt daarentegen weinig kans om aan de slag
te gaan.

LANGUAGE: DUTCH; NEDERLANDS"
164107812,2015-06-11T00:00:00,'Seniorendagen leiden tot WW',989929010,HDC Media B.V. / Noordhollands Dagblad,,van onze verslaggever,,Eco,,301,,"door een verslaggever

Amsterdam Seniorendagen moeten op de helling. Deze maken oudere werknemers te
duur en te onaantrekkelijk voor bedrijven.

Vandaag publiceert het Centraal Planbureau (CPB) een onderzoek naar langdurige
werkloosheid en volgens de rekenmeesters zijn ouderen sneller de dupe op de
arbeidsmarkt.  De seniorendagen maken ouderen duurder voor werkgevers , zegt
CPB-onderzoekster Marloes de Graaf.  Voor een werkgever die kan kiezen tussen
die oudere of een jongere is de keus snel gemaakt.

In veel sectoren krijgen werknemers vanaf hun 50e of 55e extra vakantiedagen.
Dit is zo afgesproken via cao-onderhandelingen.  Seniorendagen zijn een vorm van
leeftijdsdiscriminatie , zegt CPB'er De Graaf.  En je zou helemaal af moeten van
elke vorm van leeftijdsdiscriminatie, in het belang van ouderen zelf. Ouderen
zijn tegenwoordig ook veel fitter dan twintig jaar geleden.

Hiermee snijdt het planbureau een zeer heikel polderthema aan. Versobering of
afschaffing van seniorendagen   oneerbiedig ook wel ouwelullendagen genoemd   is
een knelpunt in veel cao-onderhandelingen. Zo willen werkgevers in de metaal en
de bouw fors snijden in het aantal vrije dagen voor ouderen. De vakbonden zijn
hier mordicus tegen.

Door afschaffing van de vut en de verhoging van de pensioenleeftijd blijven
steeds meer ouderen langer doorwerken. Dat is volgens het CPB een groot succes.
Maar raakt een 50-plusser eenmaal zijn baan kwijt dan is de kans op ander werk
klein.

Vier op de tien langdurig werklozen zijn in Nederland ouder dan 50 jaar. In de
rest van Europa ligt dat aandeel aanzienlijk lager. Volgens het CPB is dan ook
sprake van 'een structureel probleem' in Nederland. Het planbureau wil ook de
ontslagvergoeding voor ouderen en de WW-uitkering aanpakken.

LANGUAGE: DUTCH; NEDERLANDS"
164107813,2015-06-10T00:00:00,Zzp'er in gevaar; Zelfstandigen krijgen vaker ongeval op het werk,989929010,HDC Media B.V. / Noordhollands Dagblad,,van onze verslaggever,,Beurs,,368,,"door een verslaggever

Den Haag Tijdelijke arbeidskrachten zijn relatief vaker slachtoffer van
ongevallen op het werk dan vaste werknemers, vooral in de bouw. Dat constateert
de Inspectie SZW, voorheen de arbeidsinspectie.

Met de kennis van nu en de recente crisis in de bouw, zou je verwachten dat er
de afgelopen jaren steeds minder ongelukken op het werk plaatsvinden dan
vroeger. Maar dat is niet het geval. Het aantal ongevallen dat wordt gemeld, is
vorig jaar zelfs licht toegenomen: van 3475 in 2013 naar 3518 in 2014. Ook het
aantal zware ongevallen steeg licht, blijkt uit het jaarverslag van de
instantie.

De inspectie stelt dat dit waarschijnlijk komt doordat risicovolle
bouwwerkzaamheden steeds vaker uitbesteed worden aan zzp'ers. Vanwege de
beperkte marges voor zzp'ers investeren die vaak te weinig in hun eigen
arbeidsveiligheid.

Polen  Ook komt naar voren dat in minstens 12 procent van de gevallen het
slachtoffer niet de Nederlandse nationaliteit had. Het gaat hier voornamelijk om
Polen en Duitsers. Bij hen speelt een taal- en cultuurprobleem. Het percentage
buitenlandse slachtoffers dat overlijdt als gevolg van een arbeidsongeval, is
volgens de inspectie bijna twee keer zo groot als bij slachtoffers uit eigen
land.

De inspectie heeft afgelopen jaar opnieuw veel werk gehad. Het aantal
inspecties, onderzoeken en rapportages in 2014 bedroeg 13.665 en er werd in
totaal voor 36,3 miljoen euro aan boetes opgelegd om wanpraktijken tegen te
gaan.

Maar de vraag naar toezicht neemt niet af. Integendeel, stelt de instantie. De
flexibilisering van de arbeidsmarkt roept nieuwe vragen op als het gaat om
arbeidsomstandigheden.

Rechten  Intussen gaan steeds meer stemmen op om zzp'ers meer rechten te geven.
Werkgeverskoepel AWVN wil de rechten van zzp'ers en mensen met een vast contract
meer gelijktrekken. D66, PvdA, CDA en GroenLinks voelen er wel iets voor, maar
FNV-voorman Ton Heerts is fel tegen. Hij wil absoluut niet dat het sociale
stelsel wordt hervormd.

Heerts denkt dat het  sociale stelsel wordt vernietigd  als zelfstandigen
gebruikmaken van voorzieningen voor arbeidsongeschiktheid, werkloosheid en
ziekte.

LANGUAGE: DUTCH; NEDERLANDS"
164107814,2015-06-10T00:00:00,EU koerst af op sociale bescherming,989929010,HDC Media B.V. / Noordhollands Dagblad,,van onze verslaggever,,Buitenland,,250,,"door een verslaggever

Straatsburg Brussel streeft naar een minimale bescherming van bijvoorbeeld
werklozen en sociaal zwakkeren in de Europese Unie.

Er moet een bodem worden gelegd voor de mensen in alle landen , benadrukte
Europees Commissaris Marianne Thyssen (werkgelegenheid en sociale zaken)
gisteren in het Europees Parlement in Straatsburg.

De Europese Commissie vindt dat de EU-lidstaten naar elkaar toe moeten groeien
op het vlak van sociale bescherming, nu het economisch weer wat beter gaat.

Brussel ziet het liefst dat er minimumnormen komen voor bijvoorbeeld de hoogte
en de duur van werkloosheidsuitkeringen. Ook voor de toegang tot kinderopvang en
gezondheidszorg zouden binnen de Europese Unie minimumnormen moeten gelden voor
iedereen.

De Europese Commissie wil hierbij vooral een coördinerende rol spelen, omdat de
meeste bevoegdheden op die gebieden bij de EU-lidstaten afzonderlijk liggen.

'Geen hakbijl'  Landen met hoge standaarden moeten die niet naar een Europees
basisniveau laten zakken, benadrukt Thyssen.  Het is niet zo dat landen die een
hoog niveau van sociale bescherming kennen, daar nu de hakbijl in moeten zetten.
Ik heb geen probleem met hoge uitkeringen, zolang er maar een actief
arbeidsmarktbeleid wordt gevoerd , zei ze eerder gisteren tegen het Belgische
persbureau Belga.

Thyssen wijst erop dat landen met een goed functionerende arbeidsmarkt en goede
sociale voorzieningen het best door de crisis kwamen.

LANGUAGE: DUTCH; NEDERLANDS"
164107815,2015-06-10T00:00:00,Regels beperken starters op huizenmarkt,989929010,HDC Media B.V. / Noordhollands Dagblad,,HDC Media,,Eco,,231,,"Amsterdam De woningmarkt herstelt gestaag, maar deze zomer kan dat herstel
vertragen. Kabinetsmaatregelen pakken slecht uit voor kopende starters.

Wijzigende hypotheekregels zorgen dat haast voor hen geboden is. Na 1 juli
kunnen ze namelijk minder lenen. Inkomensnormen voor het verkrijgen van een
hypotheek worden aangescherpt, waardoor kopers na 1 juli 5000 tot 25.000 euro
minder kunnen lenen op basis van hetzelfde inkomen.

Vooral starters met lagere inkomens haasten zich nog deze maand, ziet ook Dennis
Zuurbier, bemiddelaar bij de Hypotheekshop in Heerhugowaard.  Er ligt enorme
druk op deze meest kwetsbare groep. Ze bieden snel op meerdere woningen
tegelijk. Na 1 juli denken ze geen hypotheek meer te kunnen krijgen.

Drukte  Zuurbier beleeft drukke weken bij zijn kantoor, maar verwacht een
terugval in juli. Starters krijgen veel last van aangescherpte inkomensnormen.
De laatste jaren werd ook de leencapaciteit op basis van de woningwaarde
verlaagd. Voor de crisis op de woningmarkt kon een koper makkelijk 120 procent
van de woningwaarde lenen, nu nog 103 en in 2018 nog 100 procent. Voor
bijkomende kosten is dan spaargeld nodig.

Een andere maatregel is de verlaging van de grens om in aanmerking te komen voor
de Nationale Hypotheekgarantie (NHG) van 265.000 naar 245.000 euro.In zijn
algemeenheid trekt de huizenverkoop juist aan.

LANGUAGE: DUTCH; NEDERLANDS"
164107816,2015-06-09T00:00:00,Geen titel,989929010,HDC Media B.V. / Noordhollands Dagblad,,HDC Media,,Amuze,,230,,"Detroit was ooit de vijfde stad van de VS vanwege de florerende auto-industrie.
Maar door de komst van de Aziatische concurrentie verschrompelde de banenmarkt.
Mensen raakten werkloos en trokken weg, een spoor achterlatend van uitgestorven
wijken en leegstaande bedrijventerreinen; de stad moest zelfs faillissement
aanvragen. Detroit oogde als een vervallen, industriële hel waarin ongedierte,
daklozen, criminelen en artistieke types goed gedijden. Een mooi decor voor een
thriller waarin de personages aardig opgaan in het verpauperde stadsbeeld.

Het verhaal is gefocust op Clayton, Jonno en Versado. Beeldend kunstenaar
Clayton heeft levendige dromen die hem aanzetten tot het maken van macabere
kunstwerken: hij monteert menselijke delen op dieren en omgekeerd. Een kunstvorm
die de politie niet kan waarderen. Rechercheur Versado leidt de jacht op hem,
laverend tussen werk en het gladstrijken van de onbezonnen acties van haar
dochter (14). Jonno is een werkloze schrijver die naam wil maken door het
kunstwereldje in de vervallen wijken onder de aandacht te brengen via
livestreams en blogs. Helaas kruist hij het pad van Claytons horrorcollectie.

Een politieroman waarin verhaal, personages en setting een sluitend geheel
vormen.Beukes geeft er nog een occult tintje aan dat eerder cryptisch is dan
griezelig en weinig toevoegt.

Ineke Berkhout

LANGUAGE: DUTCH; NEDERLANDS"
164107817,2015-06-09T00:00:00,Ook de VS vrezen nu een Grexit; Het is wéér vijf voor twaalf,989929010,HDC Media B.V. / Noordhollands Dagblad,,wim van der wijk w.van.der.wijk@hollandmediacombinatie.nl,,Opinie,,469,,"door Wim van der Wijk

Als de Europese Unie de Grieken werkelijk zat is, waarom hakken de Brusselse
bazen dan niet de knoop door en is het einde oefening voor Griekenland als
euroland? Het antwoord weten we niet precies, maar we kunnen er wel naar gissen.
De gevolgen van een Grexit zullen dramatisch zijn, niet alleen voor Griekenland,
ook voor Europa, zelfs voor de hele wereldeconomie.

Ook de Amerikaanse president Obama heeft hiervoor nu gewaarschuwd op de top van
de G-7 in Beieren. Obama benadrukte niet alleen het economische belang van een
oplossing voor Griekenland. Hij wees ook op het geopolitieke aspect: de ligging
van Griekenland zo dicht bij het Midden-Oosten. Strategisch gezien wil je zo'n
land natuurlijk in je kamp houden.

Vorige maand gold 5 juni als deadline voor de Griekse kwestie. Die termijn is
opgeschoven naar 30 juni en dat proces zal zich ongetwijfeld nog met sombere
regelmaat herhalen.

Binnen de ingenomen stellingen is het probleem niet op te lossen. In Griekenland
voltrekt zich inmiddels een humanitaire ramp, met een dramatisch gestegen
zelfmoordpercentage, enorme werkloosheid, een steeds groter wordende groep die
op voedselhulp is aangewezen, mensen die overlijden omdat ze zo geïsoleerd zijn
geraakt, dat ze buiten de radar van de zorg blijven en niet tijdig behandeld
worden. Niettemin volhardt de EU in zijn roep om hervormingen, zonder te
specificeren hoe - en ten laste van wie - die ingevuld moeten worden.

Beloftes  Aan de andere kant staat de Griekse premier Tsipras die aan de macht
is gekomen met beloftes die hij nooit kan waarmaken. Hij kan ook niet toegeven
aan de EU, dat zou politieke zelfmoord zijn. Het nare aan Griekenland is de
corrupte bovenlaag met ongekende privileges. Die kliek zal ook buiten schot
blijven bij verdere hervormingen, waarvan de 'gewone Griek' het slachtoffer zal
worden.

Herhaling van zetten, tijd kopen, meer zit er voorlopig waarschijnlijk niet in,
maar de bom zal een keer barsten. Dat de Verenigde Staten zich nu ook in de
discussie gaan mengen, is een nieuw element. Vorige week was er ook een soort
doorbraak: voor het eerst werd vanuit een officieel instituut, de Nederlandse
Rekenkamer, getwijfeld of de Nederlandse miljarden die aan Grienkenland zijn
uitgeleend, ooit wel terug zullen komen. De boodschap was: hou maar rekening met
niet of niet volledig. Dat staat haaks op uitlatingen van de Jan Kees de Jagers
(voormalig minister van financiën) en de Halbe Zijlstra's (fractievoorzitter van
de VVD) die blijven doen alsof de schuld inclusief rente tot de laatste cent zal
worden terugbetaald. Vroeg of laat zal verdere kwijtschelding van de schulden de
enige oplossing zijn, hoe moeilijk dat ook te verkopen is aan achterbannen. Maar
eerst zal het nog heel vaak vijf voor twaalf zijn.

LANGUAGE: DUTCH; NEDERLANDS"
164107818,2015-06-09T00:00:00,NAM: na verkoop huis schadevergoeding,989929010,HDC Media B.V. / Noordhollands Dagblad,,van onze verslaggever,,Voorop,,419,,"door een verslaggever

Assen De Nederlandse Aardolie Maatschappij (NAM) is bereid om huizenbezitters in
het Groningse aardbevingsgebied te compenseren als blijkt dat hun woning minder
waard is geworden. Maar de NAM voelt niets voor een algemene schaderegeling
vooraf. Zij wil alleen betalen als een woning wordt verkocht 'en de schade in de
portemonnee wordt gevoeld'.

Dat stelden de advocaten van het bedrijf gisteren tijdens een rechtszitting voor
de rechtbank in Assen. De zaak was aangespannen door de stichting Waardedaling
door Aardbevingen Groningen (WAG). Die eist namens twaalf woningcorporaties en
negenhonderd particuliere huizenbezitters dat de NAM nu over de brug komt en
iedereen compenseert wiens woning als gevolg van de aardbevingen in waarde is
gedaald. De particuliere huizenbezitters hoefden niet naar de rechtbank te
komen, zij keken met nog eens vele duizenden Groningers vanuit huis mee naar de
marathonuitzending van RTV Noord, die de civiele zaak rechtstreeks uitzond.

Miljard euro  Volgens WAG gaat het om zo'n 100.000 huizen die bij elkaar ruim
een miljard euro minder waard zijn geworden.  Het belangrijkste verweer van de
NAM is telkens: wachten, wachten, wachten , stelden de advocaten van WAG.  Maar
Groningen heeft lang genoeg gewacht. Het is tijd voor een snelle en deugdelijke
compensatie, de eerste stap in het genezen van de wonden die de bevingen hebben
veroorzaakt.

De NAM betwist niet meer dat de bevingen kunnen leiden tot lagere huizenprijzen,
al schat het bedrijf dat de daling veel minder groot is dan WAG suggereert.
Schade waarvoor de NAM aansprakelijk is, wordt vergoed.  Maar volgens de
advocaten van het bedrijf is het onmogelijk die waardevermindering vooraf te
bepalen.  Het is een slag in de lucht, een wilde gok.

Volgens de NAM kunnen individuele woningen bij verkoop op dit moment minder
opbrengen, maar geldt dat niet voor elk huis in de regio. Ook kan de
waardedaling in de nabije toekomst sterk veranderen.

Leefbaarheid  De NAM investeert 1,2 miljard euro in het bevingsgebied om de
leefbaarheid te vergroten en de economie te stimuleren, stelt het bedrijf.  De
effecten daarvan op de huizenprijzen zijn nu al zichtbaar en ook in de toekomst
blijvend.

Maar volgens WAG is de nood hoog. Zo zouden rond Loppersum woningen ruim 30
procent in waarde zijn gedaald. In sommige dorpen is in een jaar tijd amper een
huis verkocht, zei de Groningse WAG-advocaat Pieter Huitema.

Uitspraak 2 september.

LANGUAGE: DUTCH; NEDERLANDS"
164107819,2015-06-06T00:00:00,Aantrekkelijke keuze,989929010,HDC Media B.V. / Noordhollands Dagblad,,tekst en foto's: jacob van der meulen,,PlusReizen,,748,,"door Jacob van der Meulen   Wat?Haarlem minder mooi dan Dik Trom?
Haarlemmermeer is Haarlem gepasseerd op de lijst van meest aantrekkelijke
woongemeenten. Dat staat in de nieuwe Atlas voor gemeenten. De polder is
gestegen naar zes, Haarlem is gezakt van vier naar zeven. We gaan dat maar eens
via een wandeling toetsen.

Voor Haarlemmers valt dit moeilijk te verkroppen. Dat een stad van deze statuur
verliest van een gemeente die als belangrijkste cultuurdrager een obese jongeman
kent die, verkeerdom op een ezel gezeten, ongein uithaalt.

Wie en wat bepaalt eigenlijk de ranglijst van aantrekkelijke woongemeenten? Heel
belangrijk is dan dat Haarlemmermeer het sociaal-economisch fantastisch doet met
de luchthaven. Ook de werkgelegenheid groeit flink. Dat scoort allemaal goed bij
de cijferfreaks die de lijst bepalen en die alleen met hun neus buiten het
kantoor komen tijdens de dagelijkse lunchwandeling langs de Amsterdamse Zuidas.

We zetten daar maar eens een andere wandeling tegenover. We starten bij het
oudste treinstation van Nederland en eindigen bij Hoofddorp NS, dat volledig
onder de slagschaduw van enorme kantoorgebouwen ligt. De tocht (16 km) is met
een enkele route-aanpassing ook prima te doen op de fiets.

Na het verlaten van het Haarlemse station slaan we linksaf de Jansstraat in. We
passeren de Grote of Sint Bavokerk en we vervolgen via de Lange Veerstraat. Bij
de Turfsteeg gaan we linksaf en aan het eind rechtsaf om een tijd langs het
Spaarne te wandelen. De eerste brug laten we links liggen en vervolgen het
Zuider Buiten Spaarne langs het Rozenprieel. Bij de woonschepen langs de kade
komen we gelijk al behoorlijk in het groen.

Roos Genootschap  Een oudere man haalt met een grijpstokje plastic uit het water
tussen aangelegde drijftuinen. Het blijkt een buurtbewoner te zijn die zich
voorstelt als Rolf, Baron van Het Geheime Groene Roos Genootschap. Dagelijks is
hij hier te vinden in het weinige groen dat het arbeiderswijkje rijk is. Voor de
drijftuinen is een draagconstructie gemaakt aan de oude laad- en loskade van de
laatste Haarlemse bierbrouwerij, die iets verder rechts te vinden is. ,,Dit is
een langdurig proces, waarbij de planten in elkaar groeien en elkaar voeding en
steun bieden'', doceert de baron poëtisch.

Bij de volgende dubbele brug steken we wel over en vervolgen het Spaarne langs
de andere oever. De blik vanaf de Noord Schalkwijker Weg op het Spaarne met zijn
voormalige buitenplaatsen is prachtig. Na de overgang in de Zuid Schalkwijker
Weg wordt het helemaal stil. Alleen de vogels fluiten flink in het groen dat de
flats van Schalkwijk hier helemaal buiten beeld drukt.

Lama's staren je vriendelijk aan vanuit een openluchtexpositie van oude
landbouwwerktuigen en koeien sloffen rustiek tussen prachtige tuinhuisjes. Bij
de Lage Kadijk gaan we linksaf en vervolgen via het Schalkwijker Molenpad. Na de
fietsersbrug moeten fietsers rechtdoor, voetgangers kunnen direct rechtsaf over
een prachtig pad tussen Molenplas en Meerwijkplas. Beide paden komen
uiteindelijk uit bij de ophaalbrug over de Ringvaart bij Vijfhuizen.

Stelling  Na het oversteken direct rechts langs die vaart tot aan de eerste
woonboten. Dan linksaf de Geniedijk (wandelen) of het Liniepad (fietsers) op. De
Geniedijk is een prachtig bewaard onderdeel van de Stelling van Amsterdam.
Rechts ligt het Kunstfort met een mooie expositie Gimme Shelter. In feite volgen
wandelaars en fietsers vervolgens de Geniedijk tot vrijwel het eindpunt is
bereikt. Een tip voor Haarlemmers die in Hoofddorp werken: ga zo met je fiets
naar je werk en je wordt nóg gelukkiger.

Waar in het eerste deel het Spaarne de leidraad was, neemt nu de Geniedijk die
rol over. Dat bepaalt de tocht volledig, omdat de natuur alom aanwezig blijft.
Ik waan me in Schotland als ineens wat schaapjes het pad kruisen. En, het moet
niet gekker worden, als ik de blauwe Tulpbrug over de Driemerenweg wil passeren
staat er een koe in de weg. Als ik denk dat iemand toch die boer moet
waarschuwen, neem ik een volledig kudde op de dijk waar. We zijn dan al in
Hoofddorp, maar zien nauwelijks bebouwing. Oké, het Fort Hoofddorp (rechts en
meteen links) en wat scholen. Steek de Hoofdvaart over en vervolg het
fiets-/voetpad naar NS-station Hoofddorp. Daarna neem ik de snelbus terug. We
rijden door de bebouwing van Hoofddorp en vervolgens door Haarlem. En dan kan
een keuze worden gemaakt.

LANGUAGE: DUTCH; NEDERLANDS"
164107820,2015-06-05T00:00:00,Kwart ziet inkomen fors dalen,989929010,HDC Media B.V. / Noordhollands Dagblad,,van onze verslaggever,,Binnenland,,217,,"door een verslaggever

Utrecht Een kwart van de mensen heeft de afgelopen drie jaar zijn inkomen fors
zien dalen. De belangrijkste redenen voor deze achteruitgang zijn werkloosheid,
arbeidsongeschiktheid of een andere baan met minder salaris. Bij de meeste
mensen in die groep daalde het inkomen tussen de 15 en 30 procent. Bijna de
helft komt na de inkomensterugval moeilijk rond.

Dit blijkt uit het gisteren gepubliceerde onderzoek 'Minder Geld, hoe
huishoudens omgaan met een inkomensdaling' van het Nationaal Instituut voor
Budgetvoorlichting.  Uit het onderzoek blijkt duidelijk dat mensen die zich niet
voorbereiden op een terugval twee keer zo vaak financiële problemen krijgen als
mensen die zich wel voorbereiden , aldus de onderzoekers. Zonder voorbereiding
komen ze na de terugval moeilijker rond, hebben ze minder grip op de financiële
situatie en hebben ze meer betalingsachterstanden.

Werkloosheid is bij 35 procent de reden voor de forse inkomensdaling,
arbeidsongeschiktheid of langdurige ziekte bij 18 procent en een andere baan met
lager salaris bij 16 procent. Twee op de vijf mensen heeft zich voorbereid op de
inkomensterugval. Zij deden dit door minder uit te geven, abonnementen en
contracten op te zeggen, de financiën op een rij te zetten en extra te sparen.

LANGUAGE: DUTCH; NEDERLANDS"
164107821,2015-06-03T00:00:00,Hitlers trots als kleinood; Bunkermuseum toont nieuwste aanwinst op landelijke open dag,989929010,HDC Media B.V. / Noordhollands Dagblad,,ton de lange t.de.lange@hollandmediacombinatie.nl,,Amuze,,506,,"door Ton de Lange

Na bijna zeven jaar oorlogsdienst met wisselend succes werd slagschip Gneisenau
op 23 maart 1945 tot zinken gebracht, als blokkade voor de haven van Gdynia in
Polen. De vroegere trots van de Duitse Kriegsmarine is nu als kleinood te
bewonderen in IJmuiden.

Het Bunkermuseum kreeg het vier maanden geleden voor onbepaalde tijd in
bruikleen van de zoon van voormalig directeur Koutstaal van de Oranjewerf in
Amsterdam. Vader had modelscheepsbouw als hobby, daarvan zijn zaterdag meer
voorbeelden te zien in het museum aan de Badweg, tegenover camping Duindoorn.
,,Zo krijgen we wel meer schenkingen en nalatenschappen, maar we verwerven
bijvoorbeeld ook via internet van Duitse verzamelaars.''

Dat zegt Leo de Vries, werkloos ict'er van 52 jaar, maar ook bestuurslid en
rondleider van het Bunkermuseum. Officieel 'Stichting WN2000 voor beheer en
behoud verdedigingswerken IJmuiden' geheten, 'maar da's natuurlijk een mond
vol'. De organisatie is sinds 2003 actief en telt 45 vrijwilligers. Naast zestig
donateurs zijn er sponsors, uiteenlopend van beveiligingsbedrijf tot lunchroom
waar de vrijwilligers nu en dan gratis patat mogen eten.

Organisation Todt  Ze beheren en onderhouden zes bunkers in een duingebied van
circa 5000 vierkante meter. Het zestal dateert van medio 1944, daar gebouwd in
opdracht van de beruchte Organisation Todt, 'hoofdaannemer' van Hitlers Derde
Rijk. ,,Het bouwen gebeurde door Nederlandse aannemers, ook uit IJmuiden en
omgeving. Tja, wie weet wanneer zo'n oorlog voorbij is, en er moet toch ook
brood op de plank. Ik kan het me wel voorstellen.'' Piet de Vries (87), zijn
vader, werkte destijds onder meer in koelhuis Frigo. ,,Ook gebombardeerd, daarna
verdween het ingevroren vlees. Achterover gedrukt of ontvreemd, zeg het maar. Om
de paar weken was het hier raak met die bommen, dat heeft mijn vader allemaal
meegemaakt.'' In een van de bunkers lezen we kort over Piets
oorlogsherinneringen, op een bord met portretfoto.

Bombestendig  In IJmuiden staan enkele van de ongeveer tweeduizend
'bombestendige' bunkers die in ons land zijn gebouwd. De zogeheten
Schnellbootbunker 2   230 meter lang en 18 meter hoog   is volgens Leo de Vries
'zo'n beetje de grootste' die de Duitsers in Nederland hebben geplaatst. ,,Na de
oorlog kwam daarin onder meer een supermarktmagazijn en een kalksteenfabriek.''
Een van de hoogtepunten van het Bunkermuseum is een zwaar gehavende tweepersoons
miniduikboot, door de Duitsers 'Seehund' genoemd. Het verhaal over de vondst van
dit exemplaar, op het strand van Egmond, werd in 2002 uit de doeken gedaan in
tv-programma 'Andere tijden'. Dat wordt zaterdag, tijdens Bunkerdag, ter plekke
nogmaals 'uitgezonden'.

De stichting, die in 2009 met een kwart miljoen euro subsidie loopgraven en
wandelpaden liet aanleggen, wil een na de oorlog afgebroken keuken- en
kantinebunker weer opbouwen. ,,Mét sanitaire voorziening, die ontbreekt hier.
Maar dat duurt nog wel een jaar of vijf, we zijn pas in de tekenfase.''

LANGUAGE: DUTCH; NEDERLANDS"
164107822,2015-06-03T00:00:00,11:55 Troost voor dakloze vrouw,989929010,HDC Media B.V. / Noordhollands Dagblad,,HDC Media,,Spread,,64,,"Madrid De vijftigjarige Carmen Rives (m.) zoekt troost bij een vriendin nadat ze
uit haar huis is gezet door oproerpolitie in de Spaanse hoofdstad Madrid. Rives,
die werkloos is, kon haar schulden en de huur van haar appartement niet meer
betalen. De oproerpolitie was ingeschakeld omdat betogers de uitzetting wilden
voorkomen. Twaalf betogers werden opgepakt. foto ap/andres kudacki

LANGUAGE: DUTCH; NEDERLANDS"
164107823,2015-06-02T00:00:00,Eeuwig bevriezen loon zet sociale werkplaatsen op scherp,989929010,HDC Media B.V. / Noordhollands Dagblad,,marije de leeuw m.de.leeuw@hollandmediacombinatie.nl,,Eco,,278,,"door Marije de Leeuw

Apeldoorn Werknemers van sociale werkvoorzieningen zijn het zat. Al 1,5 jaar
zitten ze zonder cao en hun werkzekerheid staat op losse schroeven. Daarom gaan
ze morgen op het jaarcongres van de Vereniging van Nederlandse Gemeenten (VNG),
hun feitelijke werkgever, actie voeren.

De FNV verwacht dat ruim zevenhonderd werknemers uit het hele land daar samen
komen.

Door de bezuinigingen staat de werkgelegenheid bij sociale werkvoorzieningen
onder druk. Sinds de invoering van de Participatiewet, worden geen nieuwe
werknemers meer aangenomen op deze werkplaatsen. Daarnaast is er flink gekort op
het budget. ,,Wij willen een harde afspraak over werkzekerheid'', vertelt Peter
Wiechman, bestuurder sociale werkvoorziening bij FNV Overheid.

,,Door de Participatiewet is er financieel gezien erg weinig ruimte voor de
gemeente'', reageert woordvoerder Asha Khoenkhoen van de VNG. ,,Er zijn nu al
veel gemeenten die het hele budget nodig hebben om de salarissen uit te kunnen
blijven betalen. Daarnaast wil het rijk ernaartoe om de sociale
werkvoorzieningen uiteindelijk te sluiten. Het lijkt ons daarom het belangrijkst
om nu over werkzekerheid te praten.'' Als de twee partijen er morgen niet
uitkomen, geeft het FNV het nog niet op. Wiechman: ,,Dan komen er meer acties en
stakingen. Werknemers uit sociale werkvoorzieningen pikken het niet meer. Bij
een nieuwe cao hoort ook een eerlijke loonsverhoging. Dat lonen voor altijd
worden bevroren, heb ik nog nooit gehoord. Het standpunt van de VNG hierover
deugt niet. Ze zeggen dat er te weinig geld is, terwijl er wel een nieuwe cao
Gemeenten is afgesloten vorig jaar.''

LANGUAGE: DUTCH; NEDERLANDS"
164107824,2015-06-02T00:00:00,Geen titel,989929010,HDC Media B.V. / Noordhollands Dagblad,,HDC Media,,Opinie,,228,,"Volgens een recente schatting leidt pestgedrag op de werkvloer in Nederland
jaarlijks tot vier miljoen extra verzuimdagen.

Belgische burn-outexpert Nell van der Ligt over de Nederlandse
anti-pestcampagne.

Pesters zijn vaak (onbewust) jaloers, willen indruk maken op hun omgeving of
ervaren concurrentie van de ander. In deze economisch moeilijke tijden neemt het
pesten alleen nog maar toe.

Van der Ligt

Pesters verbergen vaak hun eigen ongemak en onzekerheid ten koste van minder
weerbare collega's. Pestgedrag zegt dus meer over de pester dan over het
slachtoffer.

Van der Ligt

Laat de situatie niet uit de hand lopen en kies voor jezelf. In deze mag je
onbeschaamd egoïstisch zijn. Het gaat om jouw welzijn en werkplezier.

Van der Ligt

Pesten is schadelijk en grensoverschrijdend gedrag. Maar ook als slachtoffer zal
je moeten werken om je zelfvertrouwen te herwinnen. Je moet leren weerbaarder,
mondiger en assertiever te worden.

Van der Ligt

Besef dat je de situatie niet altijd zelf kan veranderen. Imiteer dan het gedrag
van je plaaggeest: negeer hem ook, snauw hem af, scheld terug. Maar pas op dat
je niet te ver gaat, en niet ontslagen wordt.

De expert weet het soms zelf ook niet meer en adviseert als kennelijk niets meer
helpt de oog-om-oogtactiek.

LANGUAGE: DUTCH; NEDERLANDS"
164107825,2015-06-02T00:00:00,Eurlings liet KLM glippen; Staat liet kans op meerderheid lopen,989929010,HDC Media B.V. / Noordhollands Dagblad,,frans van den berg f.van.den.berg@hollandmediacombinatie.nl,,Voorop,,423,,"door Frans van den Berg

Schiphol De Nederlandse staat heeft in mei 2010 de kans laten lopen om een
meerderheid van de aandelen van KLM te kopen. Toenmalig minister Camiel
Eurlings, later directeur KLM, vond dat niet nodig.

Dit voorjaar vond minister Dijsselbloem (financiën) het ook al niet nodig om net
als de Franse staat een groter aandeel in het fusiebedrijf te nemen. De Franse
staat heeft nu wel dubbel stemrecht gekregen. De Nederlandse staat heeft slechts
5,9 procent van de aandelen van KLM en 44,4 procent is in handen van twee
Nederlandse stichtingen.

Vanaf de fusie in 2004 is de angst dat het merk KLM verdwijnt en vluchten van
Schiphol naar Parijs worden overgeheveld. Om die reden zijn in 2003 afspraken
gemaakt tussen de Nederlandse staat, KLM en Air France. Sommige afspraken golden
voor vijf jaar en andere voor acht jaar. Minister Eurlings verlengde in 2010 de
afspraken. Hij vertelde de Tweede Kamer echter pas na schriftelijke vragen dat
de clausule over een lijst van 42 bestemmingen in het netwerk van KLM al in 2009
was vervallen. Sowieso waren dat boterzachte garanties omdat een bestemming
altijd geschrapt kon worden wanneer die structureel verliesgevend zou zijn. En
hoewel de afspraken die Eurlings in 2010 maakte voor onbepaalde tijd zijn, kan
Air France-KLM die altijd opzeggen.

Overigens is het aantal bestemmingen van KLM vanaf Schiphol de laatste tien jaar
alleen maar gegroeid, maar de ontwikkeling bij vracht laat zien dat de
verhouding kan verschuiven: de activiteiten van Martinair worden drastisch
beperkt.

Steven Verhagen van de pilotenbond VNV is niet bang dat steeds meer
intercontinentale lijndiensten van Schiphol naar Parijs gaan. ,,De Parijse
luchthaven kan al die vluchten van KLM er niets eens bij nemen. Er is ook geen
reden voor omdat KLM een eigen markt heeft. Tot nu toe gaan Schiphol en Parijs
nog gelijk op. Naast de staatsgaranties hebben wij als vakbonden ook afspraken
gemaakt over een gelijke verdeling van de werkgelegenheid.''

Die staatsgaranties zijn een ding, maar de VNV vindt het veel belangrijker dat
de politiek in Nederland zich inzet voor de luchtvaart en de werkgelegenheid.
,,Nederland moet zorgen dat er een luchtvaartvisie komt die wordt gesteund door
KLM en Schiphol. De luchthaven verschuilt zich steeds achter de opdracht van het
ministerie om winst te maken.  Schiphol moet je zien als een facilitair bedrijf.
Het is strategische infrastructuur, van belang voor de Nederlandse
werkgelegenheid. Het is geen melkkoe.''

LANGUAGE: DUTCH; NEDERLANDS"
164107826,2015-06-01T00:00:00,Blatter-rally beurs Qatar,989929010,HDC Media B.V. / Noordhollands Dagblad,,HDC Media,,Eco,,206,,"Doha Beleggers op de aandelenbeurs in Qatar reageerden gisteren opgetogen op de
herverkiezing van Sepp Blatter tot voorzitter van voetbalbond Fifa. Dat nieuws
nam zorgen weg over het doorgaan van het WK in Qatar in 2022. De QE index steeg
1,2 procent tot 12.048,26 punten. Bij de aankondiging van een corruptieonderzoek
onder sleutelfiguren van de voetbalbond onderging de beurs in Qatar de sterkste
tweedaagse daling sinds december.

Kwik-Fit spreekt overname tegen  Harderwijk Kwik-Fit spreekt berichten tegen
over een mogelijke overname van het Nederlandse deel van het internationale
garagebedrijf door Euromaster, een dochterbedrijf van de Franse bandenfabrikant
Michelin. Van overnamegesprekken is geen sprake, liet de autoserviceketen
zaterdag weten. Kwik-Fit heeft zo'n 2300 vestigingen in Europa, waarvan ongeveer
180 in Nederland.

Woonwinkels doen het goed  Zeist Woonwinkels profiteren enorm van de
aantrekkende economie en verbeterde huizenmarkt. In april werd een omzetstijging
van bijna 18 procent genoteerd ten opzichte van april 2014. Toen was er nog
sprake van een omzetdaling van bijna 2 procent. Grote winnaars waren de
keukenverkopers. Zij haalden gemiddeld 27 procent meer omzet dan een jaar
eerder.

LANGUAGE: DUTCH; NEDERLANDS"
164107827,2015-06-01T00:00:00,Veldtocht tegen pesten op de werkvloer,989929010,HDC Media B.V. / Noordhollands Dagblad,,nancy ubert n.ubert@hollandmediacombinatie.nl,,Voorop,,479,,"door Nancy Ubert   Advocaat: 'Pesten moet strafbaar worden'

Amsterdam Een bewustwordingscampagne is niet genoeg om pesten op de werkvloer
tegen te gaan. En bestaande protocollen die sommige werkgevers hanteren zijn een
lachertje. Strafrechtadvocaat Richard van der Weide vindt dat pesten thuishoort
in het strafrecht. ,,Natuurlijk moet je een probleem niet te snel
criminaliseren, maar keer op keer blijkt dat pesten desastreuze gevolgen te
hebben. Tot zelfmoord aan toe.''

Vandaag luidt minister Lodewijk Asscher van sociale zaken een nieuwe landelijke
anti-treitercampagne in. Die moet zorgen dat pestgedrag op het werk vermindert.
Naar schatting worden 500.000 mensen op de werkvloer vernederd, bespot,
belachelijk gemaakt en ga zo maar door.

Actueel  Nu het onderwerp actueel is, grijpt Van der Weide opnieuw zijn kans.
Hij probeerde de politiek al eerder te overtuigen dat structureel treiteren
bestraft moet worden. ,,Den Haag zag er toen geen heil in. Terwijl in België al
sinds 2011 wordt bewezen dat de maatregel wel werkt.''

Volgens de advocaat moet je niet denken dat pestgedrag vanzelf overgaat. ,,Net
als stalken dat wel strafbaar is, kan het uiteindelijk gruwelijke vormen
aannemen.''

Gedragswetenschapper Marius Rietdijk (directeur van Adriba, het
onderzoeksinstituut voor gedragsverandering van de Vrije Universiteit) beaamt
dat pesten op de werkvloer een maatschappelijk probleem is. ,,We kunnen er met
elkaar aan werken. Ik hoop dat de campagne een positieve toon krijgt. Want het
helpt niet als je de treiteraars bestraft. Net als bij kinderen kun je
volwassenen beter belonen voor hun goede gedrag en prestaties.''

Iedereen kan bijdragen aan een betere werksfeer, gaat hij verder. ,,Je kunt
vandaag besluiten niet meer met de anderen mee te pesten. Verder moeten we veel
meer aardige dingen over elkaar willen vertellen. Positief roddelen helpt ook
dat pesten op de werkvloer in te dammen.''

Website  Dat iedereen zijn kans moet grijpen om de sfeer op die 'pestafdeling'
te verbeteren, is de basis van de landelijke campagne.

Werknemers en werkgevers kunnen vanaf nu op de site http://herkenpesten.nl
terecht voor informatie over het herkennen en stoppen van pesterijen door
collega's. De campagne stond eigenlijk voor 2016 gepland maar gaat, op dringend
verzoek van slachtoffers, nu eerder van start.

Gerrit Hartholt is een van de lobbyisten. De voormalige expeditiemedewerker werd
intens gepest. Zo ernstig dat hij in de ziektewet belandde. Hij nam het
initiatief voor de petitie 'Stop pesten op het werk!', die is aangeboden aan de
commissie Sociale Zaken en Werkgelegenheid van de Tweede Kamer.

Net als advocaat Van der Weide is voor hem een bewustwordingscampagne niet
genoeg. Hij pleit onder meer voor een verbetering van de rechtspositie van de
slachtoffers.

LANGUAGE: DUTCH; NEDERLANDS"
164107828,2015-07-07T00:00:00,"Geluk als je in de goede stad leeft; Decentralisatie na half jaar Nu gemeenten over nieuwe zorg- en werktaken gaan: wat gaat er goed, wat gaat mis? Ruim zevenhonderd raadsleden rapporteren",989907754,NRC Media B.V.,,Enzo van SteenbergenIngmar Vriesema,,Binnenland,,1149,,"EnquêteDecentralisatieEen half jaar nu zijn gemeenten verantwoordelijk voor
jeugd- en ouderenzorg en het aan het werk helpen van gehandicapten. Wat zijn de
meest in het oog springende kwesties volgens gemeenteraadsleden, de lokale
volksvertegenwoordigers?  Ruim zevenhonderd deden mee aan een enquête van NRC en
Overheid in Nederland. Dit is wat ze zeggen.

Met stip het meest heikele punt in de WMO - ruim vóór de problemen met de
persoonsgebonden budgetten: de huishoudelijke hulp. Het kabinet kortte het
budget voor de huishoudelijke hulp in 2015 met 32 procent. Gemeenten gingen
massaal over tot versobering of zelfs afschaffing.

Gevolg, zeggen raadsleden een  half jaar later: ,,Veel mensen in de knoei,
tussen wal  en schip, op zichzelf aangewezen."" De bezuinigingen zijn ,,een
kleine ramp voor heel veel betrokkenen"", zegt een  ander.

Ook de communicatie over de  bezuinigingen is problematisch, zeggen veel
raadsleden. ,,Onze gemeente  heeft al twee rechtszaken verloren die  zijn
aangespannen door burgers die  hun hulp terugeisten. Het beleid is nu
veranderd, maatwerk is leidend. Maar  nog  steeds krijgen mensen brieven  waarin
staat dat ze ervan uit moeten  gaan dat ze minder hulp krijgen omdat  de
rijksoverheid bezuinigt. De communicatie kan echt veel beter. Mensen  worden
angstig door wat de gemeente  communiceert. Dat is een slechte  zaak.""

Het keukentafelgesprek - een persoonlijk gesprek tussen gemeenteambtenaar en
burger over diens hulpvraag - wordt opvallend vaak genoemd. Het leidt bij
raadsleden tot  zeer wisselende reacties. Tientallen  raadsleden zijn tevreden,
want ,,de gesprekken zorgen ervoor dat het geld  beter besteed wordt"", ,,de
reacties van  bewoners zijn positief"", ze leveren  ,,maatwerk"" op.

Kennelijk maakt het zeer uit in welke gemeente je woont, want daartegenover
staan tientallen raadsleden  die juist het keukentafelgesprek noemen als
voorbeeld van wat er niet  goed gaat. ,,De gesprekken  worden telefonisch
gedaan. Dat is nu niet echt  de bedoeling, lijkt mij."" En: ,,De
keukentafelgesprekken vinden nog niet of  veel te laat plaats: veel
onzekerheid.""

Ook de deskundigheid moet opgekrikt  van de ambtenaren die de gesprekken
voeren,  zeggen meerdere raadsleden.  Spreekt de gemeente een burger met
autisme? Stuur dan iemand met kennis van die aandoening naar dat gesprek. Anders
,,geeft dit bij het gesprek  een lastige situatie, en komt men niet  verder"".

Raadsleden zijn het meest positief  over de zorg als er  - in dit jaar van grote
veranderingen - weinig aan is veranderd. Gemeenten die de hulp bij het
huishouden ongemoeid laten, of een  aangekondigde bezuiniging alsnog
terugdraaien, of zij die hun WMO-beleid  van dit jaar ,,naadloos"" laten
aansluiten op dat van de vorige jaren, kunnen  rekenen op waardering. De vraag
is  wel wat die continuïteit betekent voor  het budget van de betreffende
gemeenten: op de hele WMO wordt dit  jaar immers landelijk circa 11 procent
bezuinigd ten opzichte van vorig jaar.

Samenwerking. Het moest de basis  worden van de jeugdhulp, sinds dit  jaar door
de gemeente georganiseerd.  In gemeentelijke wijkteams zouden  verschillende
artsen en hulpverleners  samenkomen. Eén hulpverlener zou  aanspreekpunt zijn
voor het gezin, onderling zouden de hulpverleners bepalen welke zorg nodig was.
Wijkteams konden daardoor in bijvoorbeeld een probleemgezin ingrijpen  voordat
het zou escaleren. Een half  jaar later blijkt juist in de samenwerking de
paradox te zien van een opgeknipt zorgland. Ruim tachtig gemeenteraadsleden
prijzen de samenwerking tussen verschillende hulpverleners als groot pluspunt
van de decentralisaties, terwijl ruim vijftig collega's juist magere
samenwerking als  belangrijkste probleem aanduiden.  Gevolg? Een probleemgezin
met  drugsgebruikend kind, ruziënde ouders en grote schulden glijdt in de ene
gemeente soepel door de hulpverlening heen. Woonachtig in een andere  gemeente
zou datzelfde gezin weleens  kunnen aanlopen tegen versplinterde  zorg.

,,De wachtlijsten voor de jeugdpsychiatrie zijn aan het groeien. Ik maak  mij
zorgen dat de gemeente daardoor  ook achter de feiten aan gaat lopen.""  Een
uitspraak van een van de raadsleden, die staat voor een grote groep die  zich
zorgen maakt over wachtlijsten  bij de jeugdhulp. Veel raadsleden zien  de
wachtlijsten nu al groeien, en anderen vrezen daarvoor. Tientallen van  hen
noemen kortingen op het budget  als reden voor de problemen. Amsterdamse
raadsleden noemen meerdere  keren specifiek het academisch centrum voor
psychische kinderhulp De  Bascule als probleem. Een van hen:  ,,Te veel
uitdagingen, met te weinig  geld. Crisis: de Bascule met schrijnende
wachttijden."" De instelling is op de  website open over de wachttijden.
Jongeren (13 tot 23 jaar) met een depressie moeten bijvoorbeeld vijf  maanden
wachten op dagbehandeling. Voor dag- en nachtbehandeling  voor angst, tics of
dwangstoornissen  kan de wachttijd oplopen tot tien  maanden. Overigens kan een
jongere  die hulp nodig heeft ook geluk hebben: in sommige gemeenten zijn de
wachtlijsten juist verdwenen - door  samenwerking met omringende gemeenten.

Los van het  gebrek aan banen: de  werkbemiddeling in gemeenten komt  érg traag
op gang, zeggen tientallen  raadsleden.  Een greep uit de citaten:  ,,De
gemeenten blijft hangen in beleid"",  ,,het college laat cliënten en bedrijven
maar een beetje aanmodderen"", ,,er is nog geen cliënt méér aan  het werk
gekomen"". Wat meespeelt:  veel gemeenten werken voor deze  taak met elkaar
samen. Dat vergt overleg, en dat werkt vertragend. En het is  erg wennen voor
bestuurders om  meer met ondernemers samen te werken, zeggen sommige raadsleden.
Intussen is er ,,totaal geen zicht"" op de  gehandicapten ,,die nu thuis zitten
zonder begeleiding en dus niet mee  participeren"", schrijft een raadslid.  ,,Het
lijkt erop dat de bestuurders dat  ook liever niet weten.""

Raadsleden melden ook successen,  maar die lopen zo uiteen dat ze niet  onder
één noemer te vangen zijn. Van  gemeenten die het goede voorbeeld  geven door
zelf gehandicapten in  dienst te nemen, tot ambtenaren die  juist wel goede
contacten hebben met  het plaatselijke bedrijfsleven.

125.000 extra banen voor gehandicapten in 2025. Dat is het doel van de
Participatiewet. Maar er is te weinig  werk, zo luidt de meest genoemde  klacht
van raadsleden over deze taak.  De economie groeit weliswaar weer,   maar de
werkloosheid is nog steeds   fors: ruim 600.000 werklozen, 7 procent van de
beroepsbevolking. Probeer dan maar eens gehandicapten   aan het werk te helpen.
Zoals één   raadslid het zegt: ,,De door het rijk gestelde doelen  kunnen in
onze regio   niet worden gehaald. Eigenlijk houden we onszelf voor de gek."" Help
je   gehandicapten wel aan regulier werk,   dan dreigt verdringing, zeggen
meerdere raadsleden. ,,Er verdwijnen reguliere banen om deze met gesubsidieerde
mensen weer op te vullen.""

LANGUAGE: DUTCH; NEDERLANDS"
164107829,2015-07-06T00:00:00,Met de tijd mee of een dag voor kerk en gezin?,989907754,NRC Media B.V.,,Door onze correspondentAnnette Toonen,,Binnenland,,986,,"KoopzondagWinkelen op zondag verdeelt christelijke gemeenten. In Nijkerk viel
het college erover, Ede hield een referendum.

Nijkerk. Geen haar op zijn hoofd die eraan denkt om op zondag zijn winkel open
te doen, ook niet als het straks misschien mag. Eigenaar Jan Gardebroek van
elektronicazaak Expert in Nijkerk besteedt zijn tijd op zondag liever aan kerk
en gezin. ,,Ik zie ze al zo weinig. Mensen hebben zes dagen de tijd om te kopen,
gun mij die zevende dag voor mijzelf.""

Supermarkteigenaar Gerard van den Tweel, ook uit Nijkerk, is juist voorstander
van winkelen op zondag. ,,Nijkerk kan niet achterblijven"", vindt hij. ,,Wij zien
omzet verdwijnen naar Amersfoort, niet ver hier vandaan, waar de winkels wel
open zijn op zondag. Het is gewoon niet meer tegen te houden.""

Wel of geen koopzondag? Twee jaar nadat gemeenten de mogelijkheid hebben
gekregen daar zelf over te beslissen, worstelen steeds meer christelijke
gemeenschappen met die vraag. In Nijkerk viel begin vorige week het college over
de zondagsopening, in Ede kregen inwoners de vraag voorgelegd in een referendum.
Een krappe meerderheid bleek tegen winkelen op zondag - zelfs vanaf de kansel
was opgeroepen tegen te stemmen.

Toch beslist komende donderdag de gemeenteraad over een voorstel van een
gelegenheidscoalitie dat winkeliers in de bebouwde kom van Ede de mogelijkheid
biedt alle zondagen open te zijn. In de plaats Ede zelf waren er iets meer voor-
dan tegenstanders van een koopzondag.

,,Koopzondag was altijd een no go in onze gemeente, maar na een uitslag van de
raadsverkiezingen waarbij niet-christelijke partijen voor het eerst in de
meerderheid zijn, kun je zoiets niet langer onbesproken laten"", zegt
fractievoorzitter Peter de Pater van coalitiepartner GemeenteBelangen in Ede, de
grootste christelijke gemeente van Nederland. Hij wijst op de groeiende
maatschappelijke druk van de 24-uurseconomie. ,,Wij willen met onze tijd mee.""
Of de winkeliers hun zaken op zondag zullen openen, is onduidelijk. ,,Er zijn
voor- en tegenstanders, maar het draagvlak groeit"", is zijn indruk.

Terug naar Nijkerk. Ook hier bleef de koopzondag lange tijd onbesproken door de
coalitiepartijen VVD, CDA en ChristenUnie-SGP. ,,Dat was de afspraak: we laten
de koopzondag met rust"", zegt VVD-fractievoorzitter Boudewijn van der Woerd.

Maar recent vond de VVD toch ,,bijsturing"" nodig. ,,Het ongelijke speelveld
tussen de winkels in Nijkerk en Hoevelaken die op slot moeten terwijl de winkels
in Amersfoort wel open zijn, leidt tot grote schade aan economie en
werkgelegenheid"", schreef de VVD-fractie aan de leden. ,,CDA en CU-SGP bleken er
niet voor open te staan en toen ontstond een dilemma waarbij we vrijheid voor
mensen, economie en werkgelegenheid zwaarder hebben laten wegen dan de afspraak
binnen de coalitie"", aldus Van der Woerd in een toelichting.

VVD diende samen met oppositiepartijen - goed voor een meerderheid in de raad -
een motie in, en toen kon de coalitie niet meer verder. De andere koers van de
VVD is scherp veroordeeld door de coalitiepartners.
ChristenUnie/SGP-fractievoorzitter Hans Boer: ,,De VVD heeft zich zeer
onbetrouwbaar getoond. De afspraak was om het zo te laten, en het dan
ondertussen regelen met de oppositie  het voelt als een mes in de rug.""

De breuk in het college lijkt nauwelijks te lijmen, niet zoals de zaken er nu
voorstaan. Misschien dat er ook in Nijkerk een referendum komt. Een
burgerinitiatief hiervoor is ingediend.

En dan Harderwijk. In deze overwegend christelijke gemeente proberen Jorieke
Jakobs en Karin de Blauw de discussie aan te zwengelen over verruiming van de
openingstijden. 'Ik wil een koopzondag in Harderwijk' heet hun Facebookpagina.
,,Harderwijk loopt achter de feiten aan"", vinden ze. ,,We kunnen naar Amersfoort
of Zwolle, maar dat is nog best ver. We willen dichterbij kunnen winkelen.""

Het initiatief lijkt  weinig kans te maken. De vorige raad stond op het punt
koopzondagen toe te staan, maar het besluit was nog net niet genomen toen de
kiezer in maart 2014 naar de stembus mocht. Na de verkiezingen was de
meerderheid verdwenen. ,,Een nipte meerderheid werd een nipte minderheid"", zegt
VVD-wethouder Christianne van der Wal. ,,Ik zie  dat de druk  toeneemt. Maar
welke initiatieven er ook zijn, als de standpunten zo blijven, komt er geen
koopzondag.""

De regionale krant De Stentor schat dat anders in: ,,Die koopzondag komt er, in
Harderwijk en Nijkerk. De discussie blijft terugkomen; nee zeggen, is uitstel
van executie.""

De Stichting Tegen Verruiming Zondagopenstelling heeft bij de verandering van de
Winkeltijdenwet in 2013 deze 'inktvlekwerking' al voorzien, stelt voorzitter en
ex-ondernemer Henry Konijn. ,,Wij hebben voorspeld: binnen vijf jaar zullen alle
winkels op zondag open zijn. Want als de ene gemeente op zondag de winkels
opent, kan de andere niet achterblijven.  Het democratische gehalte van een wet
die de beslissing bij de gemeente laat, verdwijnt als een gemeente vanwege
concurrentieoverweging iets doet waar ze eigenlijk tegen is. Dat is de bedoeling
van de wet nooit geweest.""

De stichting voerde in het verleden procedures tegen het oneigenlijke 'gebruik'
van de Winkeltijdenwet, maar sinds 2013 is die strijd achterhaald. Konijn: ,,Wij
zijn niet tegen openstelling op zondag, maar een winkelier maakt al zoveel uren.
Laat die zondag zijn vrije dag zijn.""

85

procent van de gemeenten in Nederland heeft koopzondagen, zo blijkt uit
onderzoek van de NOS. Twee jaar eerder was dat nog 70 procent. Gemeenten mogen
sinds 2013  zelf beslissen of en hoe vaak ze winkels op zondag openstellen. Die
mogelijkheid ontstond doordat de toerismebepaling uit de Winkeltijdenwet werd
geschrapt. Tot dan gaf de wet alleen 'toeristische' gemeenten de mogelijkheid
winkels vaker dan twaalf keer per jaar open te laten zijn op zon- en feestdagen.
Vooral gemeenten in het noordwesten van de Veluwe, Zeeland en Noord-Friesland
houden de winkels op zondag dicht.

GRAPHIC: In Ede mochten inwoners stemmen over de invoering van koopzondagen in
de gemeente.

LANGUAGE: DUTCH; NEDERLANDS"
164107830,2015-07-06T00:00:00,Van 'fuck EU' tot 'luister naar ons',989907754,NRC Media B.V.,,Door onze redacteurTom Vennink,,In het nieuws,,861,,"Reportage Na het 'Nee' Verwachtingen van Grieken lopen uiteen. ,,Laten we het
maar in ons eentje gaan proberen.""

Kostis Pagonis behoorde gisteren tot de winnaars, nu staat hij weer in de rij.
Om half acht 's ochtends is de mensensliert voor de Piraeus Bank in Thessaloniki
al twintig Grieken lang. ,,Dat zal de komende tijd wel zo blijven"", zegt
Pagonis. ,,Soms moet je een zware beslissing nemen ten gunste van de volgende
generatie.""

Met zijn zoontje van vijf keek hij gisteren op tv naar feestvierende landgenoten
in de grote steden. Pagonis (34) is niet iemand die de straat opgaat na een
volksraadpleging. ,,Dit is gewoon democratie, het is duidelijk dat Europa nu
naar ons moet luisteren."" Dan pint hij 50 euro - de opnamelimiet van 60 euro kan
niet, want de briefjes van 10 en 20 zijn op - en gaat weer naar huis.

Het referendum is voorbij, maar de rijen voor de banken zijn niet weg. Het
aantal geldautomaten waar nog cash in zit wordt iedere dag een beetje kleiner.
En de drukte bij de overgebleven automaten een beetje groter. Niemand  weet hoe
lang er nog geld uit de muur blijft komen en of dat straks nog wel eurobiljetten
zullen zijn. De nee-stem is een sprong in het diepe.

Wat nu?

Iedereen op straat interpreteert de uitslag op zijn eigen manier. Pagonis rekent
op een nieuwe deal met Europa in de komende dagen. Eentje zonder nieuwe
bezuinigingen voor Griekenland, eentje die de Grieken eindelijk tegemoet komt.
Natalia Michaelidou (24) denkt dat er wat anders gaat gebeuren. ,,Nu zullen we
de eurozone eindelijk verlaten"", zegt de student elektrotechniek vrolijk.
,,Iedereen zal begrijpen dat dit een stem tegen de euro was.""

Met een bierblik in haar hand zong ze gisternacht overwinningsliederen bij de
Witte Toren op de boulevard van Thessaloniki. Meer dan duizend mensen wapperden
er met Griekse vlaggen. In de hoofdstad Athene was het feest nog veel massaler.
Verkopers zetten er vliegensvlug kraampjes op met fluitjes, kebab en vlaggen.

Het nee van Griekenland voelt  voor de inwoners van Thessaloniki niet alleen als
een nee tegen het voorstel van de Eurogroep, maar ook als een nee tegen de hele
Eurogroep. Of, zoals een vlaggenzwaaier bij de Witte Toren het verwoordt: ,,We
hebben laten zien dat we niet bang zijn voor Europa.""

De afgelopen vijf jaar van crisisbestrijding samen met Europa is niet goed
bevallen voor veel mensen.  De economie kromp met een kwart. De werkloosheid
steeg naar 25 procent, onder jongeren is het meer dan 50 procent. Het aantal
mensen met psychische problemen nam toe, het aantal zelfmoorden ook. Als Europa
dan voorstelt om de btw te verhogen, de vennootschapsbelasting op te krikken en
ambtenaren te ontslaan, dan komt dat hard aan.

Dan maar eens zonder Europa proberen op te krabbelen. Ook al weet niemand
precies hoe.

Een kleine 3,6 miljoen mensen stemden nee. Maar er zijn ook ruim 2,2 miljoen
mensen die 'ja' stemden. En zij maken zich grote zorgen. Want wie ja stemde,
koos vooral voor de veiligheid van Europa. Die is nu onzeker.

Dorotheus Epeslidis, een 21-jarige student die spaart om deze zomer vijf dagen
naar Duitsland en Nederland te kunnen, is bang. Bang dat er geen toekomst voor
hem is in zijn eigen land. ,,Ik weet niet of ik mijn opleiding hier wel moet
vervolgen. Want wat kan ik straks nog doen in dit land?""

Hij is ook bang dat zijn landgenoten verder verdeeld raken in twee groepen: een
groep voor Europa, en een grotere tegen. Bijna al zijn vrienden stemden nee. Hij
vindt het moeilijk om nu met ze te praten. Epeslidis: ,,Ik voel me als een
gevangene in mijn eigen huis.""

De vrienden die het wel met hem eens zijn, vertrokken voor een groot deel naar
het buitenland. Meer dan 200.000 Grieken emigreerden sinds het begin van de
crisis. Epeslidis overweegt na de uitslag ook te vertrekken. Maar hij houdt van
zijn land. ,,Ik wil niet weg, ik heb alles hier. Mijn  ouders wonen hier."" Hij
denkt dat de nee-stem van zijn land vooral een emotionele stem is, geen
rationele.

Stemmen op gevoel, veel Grieken beamen dat ze het zo ervaarden. Kunstenaar
Tassos Nikakis (55):  ,,Het voelt alsof we een kolonie zijn van Europa."" Hij wil
wel vrienden zijn met Europese landen, maar hij kan het niet. De strenge eisen
die met de lening komen, die hebben het verpest. ,,Als je een vriend geld leent,
dan vraag je toch ook geen rente?"" Even later: ,,Fuck Europa, laten we het maar
in ons eentje gaan proberen!"".

Wat de Grieken nu moeten gaan doen, weet hij ook niet. Maar Nikakis is niet
bang. ,,Grieken zijn nooit bang. We hebben duizenden jaren aan geschiedenis.
Niemand krijgt ons klein.""

Tegenover de Piraeus Bank in Thessaloniki waar Kostis Pagonis vanochtend zijn 50
euro pinde, duwen dertig ouderen elkaar aan de kant voor de deur van de
Eurobank. Ze  hebben geen bankpas. Zij staan buiten en hun geld ligt binnen.
Maar de bankmedewerkers laten ze er niet in. Dan komt er een bankmedewerker in
pak naar buiten om de ouderen toe te spreken. ,,Wie vrijdag of zaterdag geld
gekregen heeft, kan vandaag niets opnemen"", zegt de man in pak. Een oude vrouw
valt flauw en wordt door een gepensioneerde man op een plastic stoel gezet. Ze
komt snel bij. Later deze week kan ze het nog een keer proberen.

LANGUAGE: DUTCH; NEDERLANDS"
164107831,2015-07-06T00:00:00,Alleen rijk Iran ziet heil in een deal,989907754,NRC Media B.V.,,DoorCarolien Roelants,,Buitenland,,999,,"Reportage            Teheran Morgen is de deadline voor een
nucleair akkoord met Iran. Zal het leven voor Iraniërs verbeteren?

Op straat in Teheran dragen  de vrouwen steeds kortere en strakkere jasjes en
rode, roze en gele hoofddoeken.  Maar die zijn niet de uitdrukking van grotere
politieke, sociale en culturele vrijheid, zoals in het Westen vaak wordt
gedacht. Integendeel, in het centrum van de stad staat de kledingpolitie
overtreders van de kledingregels te corrigeren, ook al had president Rohani bij
zijn aantreden haar afschaffing beloofd.

Aan de vooravond van een unieke nucleaire deal tussen Iran en de internationale
gemeenschap, is er heel weinig hoop te bespeuren dat officiële beëindiging van
Irans internationale isolement veel verbetering zal brengen.  Pessimisme
overheerst. Niemand toont veel interesse in het onderwerp. ,,De dag van het
akkoord is een dag als alle andere. Niets nieuws onder de zon"", zegt handelaar
Rezah Tehrani in het warme Daneshoopark.

Morgen loopt na tien jaar onderhandelen  de tijdslimiet af voor de deal tussen
Iran en de vijf permanente leden van de VN-Veiligheidsraad plus Duitsland, die
de wereld moet behoeden voor een Iraanse atoombom.  Hoe het akkoord eruit zal
zien is nog onbekend. Zelfs hoe het zal heten weet men nog niet:  een
overeenkomst of -   minder bindend - een plan of verstandhouding.

Zware  economische sancties die waren afgekondigd om Iran te dwingen tot
aanpassing van zijn omstreden nucleaire programma, zullen worden opgeheven. Daar
is het Iran met name om te doen, maar wanneer gebeurt het? In elk geval zal het
Amerikaanse Congres, dat Iran niet welgezind is,  zich  nog 30 dagen over de
overeenkomst buigen. Of zelfs 60 dagen, als de deal over de deadline van morgen
heen wordt getild.

Nafise (29) en haar vriendin Masoumeh (28) zijn hoe dan ook optimistisch.
,,Maar we gaan niet op straat dansen hoor, als het akkoord bekend wordt. We
hebben een veel te druk leven.""  Zij zijn fans van minister van Buitenlandse
Zaken Zarif, die een belangrijke rol in de onderhandelingen heeft gespeeld. Ze
verwachten dat het akkoord  verbetering van de economische malaise zal brengen.
In Iran staat de jeugdwerkloosheid officieel op ruim 25 procent; de inflatie
bedraagt  16 procent. Beide cijfers zijn waarschijnlijk geflatteerd.

Dat de vrouwen  allebei  een goede baan hebben in een handelsbedrijf, verklaart
volgens Iraanse analisten hun optimisme. Wie rijk is, verwelkomt de deal die het
contact met het buitenland verbetert. Dat waren de mensen die bij de
interim-deal in april op straat stonden te dansen. Maar als ze al werk hebben,
worden de meeste Iraniërs slecht betaald. Zij hebben geen illusies: die zijn
verdwenen toen de conservatieven de hervormingen van de  geliefde president
Khatami  (1997-2005) blokkeerden. ,,We hebben hier een gezegde dat je niet twee
keer door een gifslang kan worden gebeten"", zegt een Iraanse journalist.

Een rondgang door de stad levert verder alleen pessimistische reacties op. Als
Amerika en de andere landen die meedoen aan het overleg al niet op  hun beloften
terugkomen, eigent de Iraanse economische elite  zich de voordelen wel toe.

Drie keer zoveel executies

Hervormingen? Wat is er gekomen van alle beloften van president Rohani? De nog
steeds populaire Khatami staat onder de  facto huisarrest; dat moet Rohani
tolereren. Terwijl Iraanse vertegenwoordigers in Wenen werken aan beëindiging
van Irans internationale isolement, zitten de gevangenissen  vol met mensen die
op internet en in andere media de strenge restricties op de vrijheid van
meningsuiting schenden. Het aantal executies  is onder Rohani verdrievoudigd in
vergelijking met zijn voorganger Ahmadinejad.

Maar wie je naar een reactie op het komende akkoord vraagt, begint over de
economie. ,,Ze zeggen dat    100 miljard dollar aan in het buitenland bevroren
Iraans geld  wordt vrijgegeven: nou, daar zien wij geen cent van"", zegt Ahmad
die in elektronica handelt en buiten op straat tegen een boom hangt. De zaken
gaan slecht, door jaar na jaar van sancties, en nu nog meer door de vastenmaand
ramadan die de mensen verlamt. ,,Dat geld komt alleen ten goede aan de top
hier."" Zijn dochter heeft een bachelorgraad en is werkloos. En politieke
hervormingen? ,,De wens is weer eens de vader van de gedachte."" ,,Dood aan
Amerika"", zegt een vriend die komt aanlopen. ,,Grapje.""

In zijn woning in het noorden van Teheran geeft professor Fariborz Raisdana  de
pessimisten helemaal gelijk. De economie wordt gedomineerd door grote
ondernemingen van de revolutionaire garde en andere machtsblokken van de
islamitische republiek.  Daar gaan de economische voordelen naartoe als de
olieboycot en andere sancties worden opgeheven, en dat veranderde deze
conservatieve elites in voorstanders van de nucleaire deal.

Er zal wel wat geld doorsijpelen naar de bevolking, maar veel zal het niet zijn,
zegt hij, en in elk geval niet structureel. Raisdana (65) is econoom, schrijver
en socialistisch activist. Hij heeft al jaren in de gevangenis doorgebracht en
verwacht nu elk moment  opnieuw de cel in te moeten op beschuldiging van leugens
over de economie en belediging van de autoriteiten.

De druk van politie en veiligheidsdiensten neemt  de laatste tijd toe omdat de
regering bang is dat de bevolking haar deel van het vrijkomende geld opeist,
zegt Raisdana.  Hij ziet stakingen van docenten, van verplegend personeel en in
de industrie als een teken aan de wand. Die zijn nog niet politiek, maar de
regering staat geen enkele vorm van organisatie toe om politieke oppositie te
voorkomen.

In de goudwinkel van zijn vader ziet Ahmad Mousavi de deal met grote scepsis
aan. Hij heeft een managementstudie afgerond, en dat hij nu hier zit zegt alles
over de werkgelegenheid. ,,Je moet geluk hebben om werk te vinden."" Een vriend
van hem was zo gelukkig en verdient nu 300 dollar per maand. De huur van een
klein appartement is 600 dollar. ,,Dat is onze horizon: niet leven, niet
trouwen.""

GRAPHIC: Vrouwen in Teheran ondertekenen een petitie die het onderhandelingsteam
moet helpen een 'goede deal' binnen te slepen in de gesprekken met de
wereldmachten in Wenen, die nu plaatsvinden.

LANGUAGE: DUTCH; NEDERLANDS"
164107832,2015-07-04T00:00:00,Huurstijging bepaald door kwaliteit woning,989907754,NRC Media B.V.,,Door een onzer redacteuren,,Economie; Blz. 5,,224,,"Amsterdam. De kwaliteit van sociale huurwoningen gaat voortaan de jaarlijkse
huurverhogingen bepalen. Dat schreef minister Blok (Wonen, VVD) vrijdag in een
brief aan de Tweede Kamer. Deze 'huursombenadering'  vervangt de
inkomensafhankelijke huurverhoging.

Vanaf volgend jaar juli mogen woningcorporaties hun huren gemiddeld niet meer
laten stijgen dan de inflatie plus 1 procent. Ze moeten de verdeling van de
huurstijgingen laten afhangen van de kwaliteit van de individuele woningen.
Huurders die weinig betalen in verhouding tot de kwaliteit van hun woning,
kunnen hun huur met maximaal 2,5 procent zien stijgen. En bij mensen die
relatief veel betalen, kan de huurstijging beperkt blijven tot maximaal de
inflatie.

Blok neemt hiermee de kern van het huurakkoord over dat Woonbond (huurders) en
Aedes (verhuurders) vorige maand sloten. Maar hij wijkt op twee punten af: de
huursombepaling geldt niet voor particuliere verhuurders, en een vijfjaarlijkse
inkomenstoets moet de doorstroming van 'scheefwoners' stimuleren. Huishoudens
met een inkomen boven 38.950 euro - de toelatingsgrens voor een sociale
huurwoning - kunnen dan een grotere huurverhoging krijgen van 4 procent.

Blok schrijft in zijn brief dat deze huursombenadering de uitgaven aan
huurtoeslag dempen en dat het een ,,positief effect"" heeft voor huurders met een
laag inkomen.

LANGUAGE: DUTCH; NEDERLANDS"
164107833,2015-07-04T00:00:00,V&D : akkoord met een zwart randje,989907754,NRC Media B.V.,,Door onze redacteurBarbara Rijlaarsdam,,Economie; Blz. 5,,790,,"Loonoffer  V&D  en de vakbonden zijn eruit. Het personeel levert geen salaris
in, maar er komt wel een reorganisatie.

Amsterdam. Goed nieuws voor de werknemers van  V&D : ze hoeven geen salaris in
te leveren. Het loonoffer van 5,8 procent dat in januari werd aangekondigd, toen
de warenhuisketen failliet dreigde te gaan, is van de baan.

Het slechte nieuws is: van de vijfduizend  V&D -werknemers blijven er maar 4.600
over. Daarnaast moet het personeel het  met één vakantiedag minder stellen, en
degenen die nog 59 jaar  moeten worden krijgen te maken met een versoberde
seniorenregeling.

Dat is de uitkomst van de onderhandelingen tussen  V&D  en de vakbonden FNV en
CNV. De partijen hebben ruim vijf maanden nodig gehad om tot een akkoord te
komen.

V&D  wilde structureel 10 miljoen euro per jaar bezuinigen op loonkosten  en
introduceerde om die reden het gewraakte loonoffer. De bonden wilden pertinent
géén loonoffer; zij vonden dat  V&D  maar op andere kostenposten moest besparen.

In februari stelde de rechtbank de bonden in het gelijk:  V&D  mocht niet zomaar
eenzijdig de lonen verlagen. Het warenhuis ging in hoger beroep. Dat diende in
mei. Tijdens een vijf uur durende zitting wist het gerechtshof in Amsterdam de
partijen ervan te overtuigen een ,,open gesprek"" met elkaar aan te gaan, met
behulp van een bemiddelaar. En nu is er dan, met behulp van Peter Ingelse,
oud-voorzitter van de Ondernemingskamer, een akkoord tot stand gekomen.

FNV-bestuurder Niels Suijker toonde zich gistermiddag ,,tevreden"" dat het
loonoffer van tafel is. Maar, zei hij: ,,De reorganisatie is natuurlijk zuur
voor de vierhonderd mensen die het straks betreft."" Wat de vakbond als winst
beschouwt is dat voor degenen die hun baan verliezen afspraken zijn gemaakt over
een sociaal plan. ,,Daarmee hopen we een deel van de pijn te kunnen verzachten.""

Zijn collega Martijn den Heijer van CNV spreekt van ,,een akkoord met een zwart
randje"". Hij is opgetogen dat  V&D  het loonoffer heeft laten vallen, zegt hij.
,,Daar hebben we zo veel maanden voor gevochten. Maar voor de mensen die hun
baan kwijtraken is het heel triest.  V&D  heeft veel betrokken werknemers, die
er al jaren werken. Het zijn vierhonderd dramaverhalen.""

Waar de gedwongen ontslagen precies zullen vallen is nog onduidelijk. ,,Het zal
door de hele organisatie heen voelbaar zijn"", verwacht Suijker. Er zijn drie
opties om banen te schrappen: op het hoofdkantoor, bij de distributiecentra en
in de 63 winkels. Op het hoofdkantoor zijn in januari al vijftig banen
geschrapt.

V&D  legt  voor het einde van de zomer een uitgewerkt reorganisatieplan voor aan
de ondernemingsraad, zo heeft de warenhuisketen vrijdag bekendgemaakt. Voor het
personeel van  V&D  breekt dus een onzekere periode aan,  zegt Den Heijer.

De vakbondsbestuurders hebben met  V&D  en de bemiddelaar ,,strikte
geheimhouding"" afgesproken over de inhoud van de gesprekken. Suijker van FNV wil
dan ook niet meer zeggen dan dat het ,,een heel intensief traject"" is geweest om
tot een akkoord te komen. ,,Het is positief dat we niet meer rollebollend over
straat gaan, zoals de afgelopen maanden"", zegt hij diplomatiek. ,,Het helpt het
proces niet om elkaar in de media te bestoken met van alles en nog wat.""

Of het niet raar is dat de vakbonden die er juist om bekendstaan dat ze zich  in
het openbaar fel uitspreken,  zich laten muilkorven? ,,Het is even wennen"", zegt
Den Heijer van CNV. ,,Maar ik begrijp het en ik conformeer me aan de afspraken
die aan tafel zijn gemaakt."" Het akkoord met de vakbonden is pas definitief als
de leden ermee hebben ingestemd. De komende weken leggen  FNV en CNV het aan hun
leden voor.

Intussen is  V&D  nog altijd in gesprek met de verhuurders van zijn winkelpanden
om tot lagere huurlasten te komen. Ook op dit punt heeft  V&D  eerder dit jaar
flink geruzied. Aanvankelijk wilde het warenhuis de vastgoedeigenaren vier
maanden helemaal geen huur betalen en daarna grofweg eenderde minder.

In latere onderhandelingen werd dit teruggeschroefd; de verhuurders en  V&D
kwamen overeen dat het bedrijf een half jaar (tot juli) iets minder dan de helft
van de huur zou betalen en dat er voor de periode daarna per pand afzonderlijke
afspraken zouden worden gemaakt. Dat kan ook betekenen dat  V&D  vierkante
meters winkeloppervlak inlevert, zoals bijvoorbeeld in het Utrechtse
winkelcentrum Hoog Catharijne het geval zal zijn.

In al die gesprekken, zo meldde  V&D  afgelopen week, ,,wordt vooruitgang
geboekt"". Maar het bleek niet haalbaar om begin juli al met iedere verhuurder
overeenstemming te hebben bereikt. De onderhandelingen zullen twee maanden
langer duren dan gepland, omdat ,,de afronding van het proces wat meer tijd
nodig heeft dan destijds werd ingeschat"".

GRAPHIC: In februari trakteerde de  V&D  in Leiden klanten op taart om te vieren
dat het faillissement van het bedrijf was afgewend.

LANGUAGE: DUTCH; NEDERLANDS"
164107834,2015-07-03T00:00:00,De Hollanders komen; In Nederland,989907754,NRC Media B.V.,,Jutta Chorus,,Binnenland,,551,,"Bij Hazeldonk de grens over, tanken bij Minderhout, de eerste pomp in België.
Hoeveel keren heb ik die weg niet afgelegd? Achterin de auto bij mijn ouders, of
zelf achter het stuur. Het is 10.00 uur en de thermometer staat al op 30 graden.
Op de velden wordt gehooid.

Bij het afrekenen zegt de pompbediende: ,,O, is de vakantie in Nederland al
begonnen?"" Hij loopt meteen naar achteren om het zijn baas te zeggen. Ik denk:
als ik 200 jaar geleden in Minderhout had gezegd dat de Nederlanders op komst
waren, dan hadden ze hier naar hun wapens gegrepen. Nu wachten de Belgen en
verderop de Fransen handenwrijvend op de Hollandse invasie.

,,Excuseer"", zegt de serveerster bij pleisterplaats Nazareth: ,,De toiletten
zijn bij Total."" Zeven of acht blonde dames van zestig plus uit Zoeterwoude
besluiten dan toch maar een kopje koffie te nemen. ,,Straks hebben we geen
koffie én geen wc gehad"", zegt de vrouw met  haar felgele shorts. Ze kijkt om
zich heen. ,,Jongens, zijn we Marijke kwijt?"" Even later ruikt heel het terras
naar wc-verfrisser en gaan de dames in dezelfde ganzenpas terug naar de bus.

In wegrestaurant Wancourt bij het noord-Franse Arras eten drie reuzen van mannen
een stokbrood. Ze zijn onderweg naar het circuit van Le Mans voor een
oldtimerrace. Marcel Poelman doet voor een Nederlands team het technisch
onderhoud van een roze en een mintgroene Renault Alpine. Ze dragen elk het
T-shirt van hun eigen bedrijf. Als ze weer teruglopen naar hun eigen Dodge
Caliber - ,,een konijnenhok"" - zucht Poelman: ,,In Frankrijk ben je onmiddellijk
ontspannen.""

Ik moet als vanzelf aan de crisis in de Europese Unie denken. Voor Griekenland
is de bijl bijna gevallen en de commentatoren wijzen al fijntjes op Portugal,
Spanje, Italië en Frankrijk - al die vakantiebestemmingen die in ongenade
dreigen te vallen omdat hun financiën niet op orde zijn naar noordse normen.
Afgelopen jaar waarschuwde de Europese Commissie Frankrijk vanwege zijn
begrotingstekort van 1,4 punten boven de norm van 3 procent. De Fransen hebben
respijt gekregen en zullen, mits ze 50 miljard euro bezuinigen, op zijn vroegst
in 2017 onder de norm zitten.

De werkloosheid is te hoog, de pensioenleeftijd (62 jaar) te laag. De loonkosten
zijn met gemiddeld 34,20 euro per uur zelfs hoger dan in Nederland.
Honderdzestig gemeenten op het platteland hebben geen internetdekking.

Frankrijk! De vanzelfsprekende macht, van de Bourgondiërs, van de Lodewijken,
van Napoleon, was nog terug te lezen in de lome oogopslag van de Franse
presidenten uit mijn jeugd. Het is moeilijk voor te stellen dat er nu een streep
door hun rekening wordt gezet omdat ze hun pensioenen niet net zo netjes hebben
geregeld als Jeroen Dijsselbloem thuis. Of omdat de president - die nu van die
knipperoogjes heeft - niet doet wat Angela Merkel zegt.

De Bourgogne spreidt zijn gouden grasvelden voor ons uit in de namiddagzon. Een
passerende Thalys laat de bovenleiding vonken. Hooiwagens rijden in colonne over
de Route du Soleil. Hoge platanen buigen zich over de weg naar elkaar toe. Elk
domein is afgebakend met  gemetselde muren. Het bos bij Vézelay is net
uitgedund. Boomstammen liggen opgetast langs de weg.

Hoe zal het zijn in Europa als ik terug ben van vakantie?

Onderweg naar het zuiden  denk ik: komt er straks ook crisis in Frankrijk?

LANGUAGE: DUTCH; NEDERLANDS"
164107835,2015-07-02T00:00:00,Bent u ook tegen terreur? Ga als toerist naar Tunesië,989907754,NRC Media B.V.,,,,Opinie,,622,,"Die inkomsten zijn hard nodig en we lieten ons toch ook niet door de IRA Londen
uitjagen, betoogt Carolien Roelants.

Vriendinnen, een paar  gezinnen, oude  en jonge stellen lieten zich deze week
vrolijk op Schiphol fotograferen voor deze krant: nee natuurlijk zegden ze hun
eerder geboekte vakantie in Griekenland niet af.  Ze namen wat meer geld mee,
sommigen  gingen naar een all inclusive hotel, dat kon al helemaal niet mis
gaan. Op een positievere noot kwam ik ergens anders ook  een enkeling tegen die
vond dat die Grieken toch moesten worden geholpen in deze moeilijke tijd.

Wat een verschil met Tunesië! Touroperators hebben hun reizen na de aanslag in
Sousse van 26 juni geannuleerd. De Tunesische autoriteiten verwachten dit jaar
een half miljard dollar aan inkomsten uit toerisme mis te lopen doordat
toeristen wegblijven. De nieuwe aanslag, die 39 mensen het leven kostte, bovenop
de aanslag van vorige maand bij het Bardo-museum (21 doden, van wie 19
buitenlanders)  maakt in elk geval voor dit jaar een einde aan het
toeristenseizoen.  De overheid   maakte deze week bekend nu te verwachten   een
half miljard dollar minder te verdienen aan toerisme dan vorig jaar toen
toeristen 2 miljard dollar binnenbrachten, 7 procent van het bbp.

Toerisme  houdt 340.000  mensen aan het werk, en dat is heel belangrijk in een
land waar (jeugd)werkloosheid een groot probleem is: volgens cijfers van maart
zat   twee op elke vijf jongeren zonder werk - dus nu nog meer. Economische en
daaraan gekoppelde sociale problemen (geen baan, geen huwelijk om maar wat te
noemen) speelden een belangrijke rol bij de opstand die in 2011  de corrupte
sterke man Ben Ali ten val bracht. Sindsdien is het in Tunesië alleen maar
slechter gegaan. Niet politiek: het is het enige land van de zogenaamde
Arabische lente dat vrije verkiezingen achter de rug heeft. De Tunesische
fundamentalisten leden vorig jaar een nederlaag én accepteerden die. Gezien de
situatie in de rest van de Arabische wereld een groot wonder.

Maar de onrust van de overgang na 2011 hield   investeerders en toeristen weg,
en een soort Marshallplan zoals na de Tweede Wereldoorlog Europa redde, zat er
in tijden van internationale economische crisis ook niet in. Verkeerde tijd voor
een revolutie, zei een Tunesische zakenman   tegen me. Maar sinds vorig jaar
begonnen de toeristen net terug te komen.  Tot extremisten vorige maand  op
toeristen begonnen te schieten.

Hun doel is duidelijk: de economie vernietigen en dan via een toestroom van
uitzichtloze aanhang hun idee van een islamitische heilsstaat stichten, of de
bevolking er zin in heeft of niet.  Extremisten probeerden dat in de jaren '90
van de vorige eeuw ook in Egypte. Daar bleven toeristen eveneens weg, maar een
keiharde tegencampagne van de regering, met steun van de bevolking die van het
toerisme afhankelijk was,  maakte  een einde aan de aanslagen.

Terreur in islamitische landen is kennelijk veel angstaanjagender dan een
aanslag  hier. Gingen er in de jaren '90 soms minder toeristen naar Parijs toen
de Algerijnse Gewapende Islamitische Groep daar aanslagen pleegde? Of naar
Londen toen het Ierse Republikeinse Leger daar vanaf de jaren '70 bommen
plaatste? Ik herinner me nog de tasjescontrole in Harrods, maar iedereen bleef
komen. En na de aanslagen van 2005 trouwens ook.

Zo   hebben we  eigenlijk met zijn allen de IRA    helpen verslaan, en zo kunnen
we  nu ook de Tunesiërs helpen. Willen we aan de overkant van de Middellandse
Zee een nieuwe Islamitische Staat? Nee. Dus op naar de Tunesische resorts!

En uiteindelijk kunnen we net zo goed morgen hier op de Dam worden opgeblazen.

Carolien Roelants, jarenlang redacteur Midden-Oosten  van NRC, schrijft boeken
en columns over de regio.

LANGUAGE: DUTCH; NEDERLANDS"
164107836,2015-07-02T00:00:00,[Warenhuis AMSTERDAM. Winkelbedrijf Hema heeft in h...]*,989907754,NRC Media B.V.,,,,Economie,,143,,"Warenhuis

AMSTERDAM. Winkelbedrijf Hema heeft in het eerste kwartaal opnieuw verlies
geleden, ondanks een stijging van de omzet. Het verlies kwam uit op 19,5 miljoen
euro, tegen 22,2 miljoen  in dezelfde  periode vorig jaar. Dat heeft de
winkelketen gisteren bekendgemaakt. De brutowinst, exclusief eenmalige posten,
zakte met 44 procent tot 13,2 miljoen euro. Topman Tjeerd Jegen noemde de
resultaten ,,teleurstellend"". Hema is er volgens hem onvoldoende in geslaagd de
kosten te verlagen en de marges op te krikken. Wel nam de omzet met 1,5 procent
toe. Een jaar eerder was nog sprake van een daling.  Jegen noemde die
ontwikkeling ,,bemoedigend"". De omzet steeg op jaarbasis met 3,2 procent tot
264,4 miljoen. Hema  profiteerde van de aantrekkende huizenmarkt: die stuwde de
verkoop van huishoudelijke artikelen. (ANP)

* Vervangende titel / Replacement title

LANGUAGE: DUTCH; NEDERLANDS"
164107837,2015-07-01T00:00:00,Den Haag wil váste banen - als het kan,989907754,NRC Media B.V.,,Eppo König,,Economie,,548,,"GemeentenGemeenten zijn grootverbruikers van flexwerkers. De gemeente Den Haag
wil  meer vaste banen. Wethouder Baldewsingh: ,,De flex was een beetje too
much.""

Door onze redacteur

We zijn hier niet bij Philips of Siemens, begint wethouder Rabin Baldewsingh.
,,Je bent bij de gemeente Den Haag. Wij zijn een bedrijf, maar we zijn ook geen
bedrijf.""

En wat denkt de PvdA-wethouder voor Sociale Zaken en Werkgelegenheid over de
gevolgen van de nieuwe 'vaste banen-wet' voor Den Haag? ,,Ik heb daar op dit
moment niet echt goed over nagedacht. Dat is het meest eerlijke antwoord.""

Den Haag, de bijna vierhonderd andere gemeenten en de Rijksoverheid hebben ook
nog wel even. De nieuwe Wet werk en zekerheid geldt niet voor ambtenaren, omdat
zij een aparte rechtspositie hebben. Als de Eerste Kamer het ambtenarenrecht wil
'normaliseren', gaat de wet pas vanaf 2018 ook voor overheden gelden.

En dat terwijl gemeenten juist grootverbruikers van flexwerkers zijn.  Bij
eenderde is de meest gebruikte contractvorm 'payrolling' (in dienst bij een
salarisbedrijf), volgens de  Stichting Arbeidsmarkt en Opleidingsfonds.
Eenvijfde van de gemeenten werkt vooral veel met uitzendkrachten en nog
eenvijfde het meest met geleend personeel (detachering).

De rechtspositie van flexwerkers bij de overheid wordt iets ingewikkelder met de
nieuwe wet. Uitzendkrachten bij gemeenten hebben bijvoorbeeld nog geen recht op
een 'transitievergoeding' als hun contract na meer dan twee jaar wordt
beëindigd. Maar de 'uitzendperiode' van een tijdelijke werknemer telt wel weer
mee voor de aanspraak op een vaste baan (na twee jaar of drie tijdelijke
contracten).

Los van de vastebanenwet is Den Haag al bezig om meer vaste banen te scheppen,
zegt wethouder Baldewsingh. In 2009 bleek de gemeente 23 procent aan flexwerkers
te hebben  - gelijk aan 120 miljoen euro op alle Haagse ambtenarenlonen. ,,Dat
vond ik een beetje too much"", zegt de wethouder. ,,Dat was echt heel heftig.""

De nieuwe norm is 15 procent flexwerkers, maar de groep blijft in omvang
schommelen. Bij een grote reorganisatie die 1.200 van de 8.400 mensen  hun baan
kostte, daalde het aantal in 2011 naar 11 procent. Maar vorig jaar steeg het
aantal  weer tot boven de norm en nu zit Den Haag op 15 procent.

Dit voorjaar heeft de gemeente bijvoorbeeld besloten om 260 straatvegers die
moesten werken voor hun bijstandsuitkering in dienst te nemen. Wie volwaardig
werkt, verdient een inkomen, is het idee. ,,Er was heel wat discussie, want het
kost de gemeente 8 miljoen extra.""

Verder komen uitzendkrachten nu in dezelfde loonschalen als 'vaste' ambtenaren
en mogen ze ook intern solliciteren. Bij het callcentrum hebben 66 'vaste'
uitzendkrachten onlangs een vast contract gekregen. Baldewsingh wilde eerst ook
alle loketmedewerkers in dienst nemen, maar daarvoor is er niet werk genoeg,
zegt hij. ,,We kunnen ze niet een groot deel van het jaar laten duimendraaien.""

Eerlijk is het niet, erkent de wethouder. Onlangs hoorde hij het verhaal van een
jonge loketmedewerkster van de dienst publiekszaken. Ze  vertelde dat ze steeds
maar weer met losse contractjes werd ingehuurd. ,,Zo blijf ik goedkoop en word
als het ware gejojood, zei ze. Terwijl ze haar baan fantastisch vindt en alle
kennis en vaardigheden heeft. Dat is niet fair.""

LANGUAGE: DUTCH; NEDERLANDS"
164107838,2015-07-01T00:00:00,"Hof straft lager, kijkt ook naar statusverlies",989907754,NRC Media B.V.,,Door onze redacteurMark Duursma,,In het nieuws,,805,,"Havenschandaal  Van den Nieuwenhuyzen veroordeeld voor omkoping

Den Haag.  Joep van den Nieuwenhuyzen, ondernemer: vrijspraak op zes van de acht
punten. Veroordeeld wegens omkoping en valsheid in geschrift.

Willem Scholten, voormalig havendirecteur: vrijspraak op drie van de zes punten.
Veroordeeld wegens zich laten omkopen als ambtenaar en valsheid in geschrift.

Dat is de uitkomst van het hoger beroep in de zaak Golf - buiten de rechtszaal
beter bekend als het Rotterdamse havenschandaal. In het kort: begin deze eeuw
stelde Scholten zich namens het Havenbedrijf Rotterdam garant voor bankleningen
van ruim 180 miljoen euro aan RDM-bedrijven van Van den Nieuwenhuyzen. Scholten
handelde alleen en ontving geld en diensten van Van den Nieuwenhuyzen. Ofwel:
ambtelijke omkoping.

Als er geen cassatie  volgt - het OM beraadt zich nog - is het de verrassende
afronding van een jarenlang slepende rechtszaak die vanwege de kleurrijke
hoofdrolspelers en de talloos veel miljoenen waar ze mee schoven altijd veel
aandacht heeft gehad.

Verrassend, omdat het Haagse gerechtshof veel minder feiten bewezen acht dan de
Rotterdamse rechtbank. De straffen vallen dan ook aanzienlijk lager uit dan in
eerste aanleg. Scholten werd in oktober 2010 veroordeeld tot acht maanden cel,
Van den Nieuwenhuyzen in juli 2013 tot 2,5 cel.

Het oordeel van het hof wijkt ook aanzienlijk af van dat van het Openbaar
Ministerie. Het OM eiste in het hoger beroep - waarbij de twee zaken werden
samengevoegd -  2,5 jaar cel voor Scholten en vijf jaar cel voor Van den
Nieuwenhuyzen.

Daar blijft weinig van over. Scholten werd gisteren door het hof veroordeeld tot
twaalf maanden voorwaardelijke gevangenisstraf, plus een boete van 75.000 euro.
Van den Nieuwenhuyzen moet één jaar de cel in, waarvan 285 dagen voorwaardelijk.
Omdat hij al 80 dagen in voorarrest heeft gezeten, vervalt de celstraf. Hij moet
alleen nog een boete betalen van 150.000 euro. Ook al zijn de zakenmannen naar
eigen zeggen berooid, in vergelijking met de bedragen waar ze aan gewend zijn,
zijn de boetes bescheiden. De motivering van het hof is op dit punt opvallend:
,,Bij het bepalen van de hoogte van de geldboete is rekening gehouden met de
draagkracht van de verdachte.""

Het hof acht omkoping bewezen. Het exclusieve gebruik van een appartement in
Antwerpen was een gift van Van den Nieuwenhuyzen aan zijn kompaan Scholten. De
factuur van de aankoop ging naar een bedrijf van Van den Nieuwenhuyzen, de
inrichting - Scholten wilde extra donkere gordijnen en een goed geoutilleerde
keuken - werd verzorgd door Scholtens nieuwe partner. Ook de 1,2 miljoen euro
die door Van den Nieuwenhuyzen in 2001 en 2002 op Scholtens Zwitserse
bankrekening werd gestort, kwalificeert het hof als gift, omdat er geen
tegenprestatie tegenover stond.

Appartement en geld verklaarden Scholtens ,,opmerkelijk onkritische houding"" ten
aanzien van Van den Nieuwenhuyzen en RDM. Steeds opnieuw stelde het Havenbedrijf
- tot  1 januari 2004 een gemeentelijke dienst, daarna een NV - zich garant voor
schulden van RDM. Incassomaatregelen werden door Scholten geblokkeerd. Hij
vervalste jaarverslagen om de garanties mogelijk te maken. RDM kreeg een
voorkeursbehandeling. Als de maakindustrie, waar de twee mannen van hielden,
maar behouden bleef voor Nederland.

Niet bewezen acht het hof faillissementfraude door Van den Nieuwenhuyzen, net
als meineed en bezit van een vals paspoort - van de Comoren.

Bij de strafmaat liet het hof meewegen dat de zaak lang heeft geduurd en de
mannen veel van hun status hebben verloren. Hun maatschappelijke val ziet het
hof als een straf op zich. Scholtens leeftijd speelt ook mee. Anderzijds geldt,
vindt het hof, dat het vertrouwen van de samenleving in ondernemers en politici
is geschonden. (Voorwaardelijke) celstraf is op zijn plaats omdat het beeld moet
worden bestreden dat ,,de hoge heren zich nu werkelijk alles kunnen
permitteren"".

In de jaren tachtig kreeg Joep van den Nieuwenhuyzen (1955) de bijnaam
'bedrijvendokter' omdat hij slecht lopende firma's opkocht, beter maakte en veel
banen redde.  In 1991 was hij als topman van industrieel concern Begemann
verdachte in de eerste grote voorkenniszaak. Hij werd vrijgesproken en begon de
opbouw van defensieconcern RDM. Van den Nieuwenhuyzen was actief binnen de LPF
en doet tegenwoordig zaken in China.

Willem Scholten (1944)  stond van 1991 tot 2004 aan het hoofd van de Rotterdamse
haven. Daarvoor werkte hij  als stuurman  bij de Rotterdamsche Lloyd en bij
sleper Smit Internationale. In 2004 werd hij ontslagen bij het Havenbedrijf,
nadat geheime garanties aan  Van den Nieuwenhuyzen uitkwamen. Daarna trad
Scholten op als zelfstandig adviseur   bij  onder meer een project om de
Zambezi-rivier bevaarbaarder te maken en bij de bouw van een steenfabriek in
Oman. Hij woont nu in Zuid-Afrika.

LANGUAGE: DUTCH; NEDERLANDS"
164107839,2015-06-30T00:00:00,KNVB ziet vrouwen niet als topsporters; Column,989907754,NRC Media B.V.,,John Kroon,,Sport,,627,,"Wereldwijd voetballen er 29 miljoen meisjes en vrouwen in georganiseerd verband
- geen enkele andere sport telt er zoveel. In Nederland, met een kleine 140.000
speelsters op een totaal van meer dan 1,2 miljoen KNVB-leden, is alleen hockey
bij de vrouwen groter. Nog wel, als het aan de voetbalbond ligt verandert dat
vanaf 2017. De groei zit er goed in.

Er is dus nogal wat veranderd, sinds 1896 toen de dames van Sparta in Rotterdam
tegen een team van Londense voetbalsters wilden spelen, maar dat door de nog
onkoninklijke voetbalbond werd verboden. Of sinds 1924 toen de Oostzaanse
Vrouwenvoetbal Vereeniging werd opgericht, maar van de bond kreeg te horen dat
vrouwen slechts ,,echtgenote, moeder of geliefde"" van voetbalspelers konden
zijn.

Voor het eerst in de geschiedenis deed het Nederlands vrouwenelftal mee aan het
WK, het toernooi dat deze week zijn eindfase ingaat. Zonder Nederland. Jammer,
geen drama, maar ook geen succes. In de beoordeling van de prestaties kun je
doorslaan. Dat deed de KNVB op zijn website, die de ,,Oranje leeuwinnen met
opgeheven hoofd naar huis"" zag gaan. Wie dat beweert na één overwinning in vier
wedstrijden  ziet de vrouwen eigenlijk niet als topsporters.

Je kunt ook van je afkeer of minachting voor het vrouwenvoetbal getuigen - en er
waren nogal wat columnisten die dat deden. De (hoofd)redactie van het weekblad
Voetbal International nam het WK serieus, maar dat belette haar medewerkers niet
om er  even flink tegenaan te gaan. Nico Dijkshoorn schreef een ,,therapeutische
column"" en meldde: ,,Ik kijk nog liever naar een mislukte bloedtransfusie dan
naar vrouwenvoetbal.""

Goed, dat is Dijkshoorn: altijd goed voor de originele  provocatie. Maar Ronald
Waterreus, oud-keeper en oud-international, schreef in alle ernst het
vrouwenvoetbal als niet meer dan ,,folklore"" te zien, voorlopig kan hij het
niet serieus nemen en hij ergerde zich aan de marketingshow die de KNVB
opvoerde, evenals sommige media en ,,de familie Barend"" (vader Frits en dochter
Barbara).

In het Algemeen Dagblad noemde Sjoerd Mossou het spelniveau ,,zo bedroevend
laag, dat je niet eens hoefde te schieten om te kunnen scoren"". Op http://NU.nl
stelde Remco Regterschot vast: ,,Net als in de hele geschiedenis van het
vrouwenvoetbal viel er amper echt iets te beleven.""

Mocht het de bedoeling van de heren zijn geweest om hier en daar eens flink wat
bloed onder de nagels weg te persen, dan is dat op zijn minst enigszins gelukt.
De website vrouwenvoetbalnieuws schreef woedend: ,,Sjoerd Mossou moet ontslagen
worden. Die is al net zo dom als Johan Derksen.""  En: ,,Columnist Nico
Dijkshoorn heeft zijn laatste hersencellen definitief verloren. Het dieptepunt
komt van ene Remco Regterschot van http://Nu.nl. Beschamend en respectloos van
een kansloos persoon."" Helaas volgde daarna de nuance. Waren ze net zo lekker
aan het schelden, volgde de slotzin: ,,Maar ieder zijn of haar mening.""

In serieuze verslagen werd de vergelijking met de mannen meestal achterwege
gelaten en terecht. Vaststellen dat het niveau bij de vrouwen lager is, is
overbodig - dat is in vrijwel alle sporten zo. Het klinkt als: FC Barcelona is
een stuk verder dan Almere City. Wisten we al.

Blijft staan dat het vrouwenvoetbal in Nederland nog wel een weg te gaan heeft.
Het WK kan niet verdoezelen dat de publieke belangstelling ervoor gering is.
Voor de competitie in de hoogste klasse hebben zich voor het komend seizoen
slechts zeven clubs gemeld. De vrouwen van FC Twente spelen in augustus de
voorronde van de Champions League. Dat doen ze op de velden van ATC '65 in
Hengelo en van Quick '20 in Oldenzaal. Amateurverenigingen. Vrouwenvoetbal is de
meisjesschoenen nog niet ontgroeid.

FC Twente speelt voor de Champions League bij amateurclubs - dat zegt veel

LANGUAGE: DUTCH; NEDERLANDS"
164107840,2015-06-29T00:00:00,Rouwen op een vrijwel leeg strand,989907754,NRC Media B.V.,,Door onze redacteurMarcel Haenen,,In het nieuws,,954,,"Reportage Tunesië Vooral Britten annuleren hun reis, na de moordpartij door  een
student werktuigbouwkunde.

Een dag nadat een 23-jarige Tunesiër op het strand ten minste 38 badgasten
doodschoot, zit Antoinette Fourney aan datzelfde strand tijdens de lunch een
visje te peuzelen in hotel Hasdrubal Thalassa. Ze logeert op nog geen drie
kilometer afstand van de plaats delict in de hotelzone van Port El Kantaoui, bij
de stad Sousse. Catastrofaal, die aanslag van een dag eerder, zegt de vrouw op
leeftijd. Maar terwijl toeristen massaal een vervoegde vlucht terug zoeken,
peinst zij er niet over te vertrekken.

,,Meneer, ik ben Parisienne. In januari sloegen de terroristen in mijn stad toe.
En vrijdag werden we wakker met het nieuws over een aanslag bij Lyon. Bij ons is
het ook niet pluis"", zegt Fourney terwijl ze een zwerfkat trakteert op de kop
van haar vis.

De Française is stamgast in het hotel waar op zaterdagmiddag  niemand in het
enorme zonnige zwembad ligt. Een jaar geleden was het hier ontzettend druk, zegt
ze.   Maar na  de aanslag op het Bardo-museum in Tunis op 18 maart dit jaar -
waarbij 22 mensen om het leven kwamen - kreeg het toerisme een flinke klap. En
deze nieuwe tegenslag zal de bedrijfstak ook geen goed doen. Een ramp voor het
land van elf miljoen inwoners waar zo'n 500.000 mensen in het toerisme werkzaam
zijn.

,,We krijgen slag, op slag, op slag"", zegt de manager van het 35 jaar oude hotel
Hasdrubal, Kamel Guerfali (54). Hij krijgt net weer een afzegging binnen. Vooral
Engelse toeristen verkeren in shock en hebben in groten getale hun vakantie in
Tunesië afgebroken. Zeker 15 Britten hebben vrijdag het leven gelaten bij deze
terreurdaad: de ergste voor de Britten in de afgelopen tien jaar. Guerfali
vreest na 20 jaar serieus voor zijn baan. ,,En ik kan niets anders dan dit.""

Een wandeling langs het strand even ten noorden van de stad Sousse toont de
deplorabele toestand van dit vakantieparadijs. De verkoper van de neptatoeages,
de visser die boottochtjes organiseert of de man die je zijn valk aanbiedt voor
een toffe foto - ze hangen allemaal moedeloos rond. De strandstoelen zijn voor
het leeuwendeel niet bezet. Eén schutter en duizenden zetten het op een lopen.

De moordplek is nog afgezet met  geel-zwart lint en op hun zij gezette
strandstoelen. Er ligt een bescheiden |bloemenmonument. 'Why? Warum?', vraagt
een pamflet tussen de rozen. Zaterdagavond demonstreren enige honderden mensen
voor de deur van het hotel waar de aanslag gebeurde. Ze roepen 'nee tegen
terrorisme' en steken kaarsen aan.

De regering heeft extra bewaking aangekondigd. Reservisten worden opgeroepen.
Veel is er nog niet te merken van de veiligheidsmaatregelen. Agenten bewaken
alleen strategische kruispunten. Op de radio wordt gediscussieerd over plannen
van de regering om hotelbeveiligers te bewapenen.  Onveilig voelt de sfeer hier
trouwens niet aan.

Tunesiërs tonen zich gefascineerd door de dader: de IS-krijger die vrijdag met
een in een parasol verstopte kalasjnikov mensen in een zwembroek neer maaide.
Een terrorist zonder baard. Seifeddine Rezgui heet de dader die zijn eigen
terreurdaad niet overleefde. Er bestaat al langer angst in Tunesië dat de enorme
werkloosheid kansloze jongeren in de handen van radicale groepen speelt maar
Rezgui is een apart geval. Dit was geen stomme stumper. Rezgui studeerde
succesvol  werktuigbouwkunde aan de Universiteit van Kairouan. Volgens zijn
Facebookpagina was hij dol op Real Madrid en breakdance.

In Kairouan, een prachtige 1.400 jaar oude stad die 160 kilometer zuidelijk ligt
van hoofdstad Tunis, haasten de bewoners zich om uit te leggen dat de 190.000
inwoners in deze heilige stad juist bijzonder vredelievende mensen zijn.
Kairoean is voor soennieten de vierde heilige stad van de islam, na Mekka,
Medina en Jeruzalem. Zeven bezoeken aan de grootste moskee van Kairoean staan
gelijk aan één pelgrimage naar Mekka.

Kairoean was de afgelopen jaren evenwel ook regelmatig trefpunt voor leden van
Ansar al-Sharia, een radicale islamitische groep die in buurland Libië begon na
de Arabische revolutie. Rezgui voelde zich tot de groep aangetrokken.

Volgens de imam van de grootste moskee van Kairouan, de 73-jarige Taieb Ghozzi,
is er maar één verklaring mogelijk voor de terreurdaad. Hij draait met zijn
wijsvinger rondjes naast zijn hoofd. ,,Rezgui was kierewiet"", zegt Ghozzi op de
binnenplaats van zijn woning. De imam kende de dader niet persoonlijk en weet
ook niet of Rezgui zijn moskee bezocht. Er zijn er nog 184 in deze
provinciestad.

,,In 90 procent van de moskeeën in Tunesië wordt alleen het woord van de profeet
Mohammed uitgelegd. Er wordt niet aan politiek gedaan"", verzekert Ghozi. De
regering heeft aangekondigd tachtig moskeeën te sluiten omdat er een ,,een
giftige boodschap"" wordt verspreid. De imam vindt dit geen goed plan. ,,De
regering moet gebedshuizen beter controleren en desnoods foute imams vervangen.
Een verbod zal leiden tot ondergronds extremisme. Dat maakt de situatie alleen
maar erger.""

De  visser die boottochtjes organiseert, hangt moedeloos rond

Beeld van de dader  tijdens de aanslag vrijdag op het strand van Sousse.

Over de rol van de rij mannen die achter hem  te zien is,  bestaat
onduidelijkheid. Ooggetuigen zeggen tegen The Independent dat het
hotelpersoneel is dat een menselijk schild zou hebben gevormd om  gasten te
beschermen.

Het merendeel van de doden bij de aanslag in Sousse is waarschijnlijk Brits, al
zijn nog niet alle lichamen geïdentificeerd. In  Britse media werd het aantal
van   30 genoemd.  Daarmee is het   de  dodelijkste aanslag  voor het land
sinds  zelfmoordacties van moslims in Londen in  juli 2005.

Britse rechercheurs  helpen Tunesië bij het onderzoek.

LANGUAGE: DUTCH; NEDERLANDS"
164107841,2015-06-27T00:00:00,Ik wil geen arbeidsmarkt van 9 miljoen eenlingen,989907754,NRC Media B.V.,,Door onze redacteurenEppo König en Petra de Koning,,ECONOMIE,,1644,,"Interview                             Lodewijk Asscher
Het wordt ,,heel spannend"" of de wet voor vaste banen zal  werken of niet,
erkent de minister voor Sociale Zaken.

Er waren schoonmakers op ministeries die huilden van blijdschap toen het was
gelukt. Vanaf  begin volgend jaar komen tweeduizend schoonmakers geleidelijk in
vaste dienst van de rijksoverheid. Minister Lodewijk Asscher (Sociale Zaken,
PvdA) wilde per se dat de overheid het goede voorbeeld zou geven. Juist nu, met
de Wet werk en zekerheid die 1 juli ingaat, moeten meer mensen een vast contract
krijgen.

Asscher leerde er wel van dat het ,,niet van de ene op de andere dag goed gaat"",
als je tijdelijke  medewerkers die vast werk doen in vaste dienst wilt nemen,
zegt hij. Want de weerstand in Den Haag tegen het aannemen van de schoonmakers
was ,,gigantisch"". ,,Ook van goedbetaalde beleidsambtenaren op hoog niveau. Ik
was er verbijsterd over. Waarom verzet je je er zo fel tegen dat die mensen de
keus krijgen om in vaste dienst te komen? Die schoonmakers gaan er niet in
salaris op vooruit, maar ze hoeven niet meer 's nachts wakker te liggen: heb ik
volgende maand nog wel werk?""

Asscher zegt het al jaren: hij wil de minister zijn die de arbeidsmarkt
fatsoenlijker maakt. Naast de Wet werk en zekerheid, die flexwerkers beter moet
beschermen en ontslag eenvoudiger en goedkoper maakt, geldt vanaf komende week
ook de Wet aanpak schijnconstructies die uitbuiting moet tegengaan.

Alleen: Asscher kan ook de politieke geschiedenis ingaan als een minister met
goede bedoelingen, maar weinig resultaat. Zullen laagopgeleide, onderbetaalde
Roemenen écht grote Nederlandse bedrijven gaan aanklagen nu het kan? En worden
uitzendkrachten die eerder recht krijgen op een vast contract juist niet eerder
op straat gezet? Vakbond CNV kreeg al zo'n tweehonderd meldingen. ING wilde ook
uitzendkrachten 'dumpen', maar kwam erop terug toen een boze Asscher belde met
het hoofdkantoor.

U kunt toch niet elk bedrijf gaan bellen dat tijdelijke medewerkers snel nog wil
ontslaan?

,,Nee. En uiteindelijk is het aan de werkgevers zelf. Ik heb ook begrip voor
kleine werkgevers die ternauwernood door de crisis zijn gekomen en nu benauwd
zijn voor deze verandering. Maar een grote, gereputeerde werkgever die het zich
kan permitteren om een enorme loonsverhoging aan de top door te voeren en
beknibbelt op kleine bedragen bij uitzendkrachten?""

Wat ís een fatsoenlijke arbeidsmarkt?

,,Dat is er een waarin werkgevers en werknemers samen iets opbouwen, in het
besef dat mensen meer zijn dan een kostenpost en niet eindeloos onzeker werk
blijven doen. Op zo'n arbeidsmarkt kijk je naar elkaar om: als mensen hun werk
kwijtraken, is er een fatsoenlijke inkomensvoorziening. Aan de basis staan onze
Nederlandse waarden, niet het Amerikaanse model van hire and fire.""

We hebben een Bosatlas meegenomen. Kunt u een land aanwijzen met zo'n
arbeidsmarkt?

,,Dan gaat mijn vinger natuurlijk meteen naar, laat ik eens kijken, Bolivia...
Nee, als u bedoelt dat Nederland al een geweldige traditie en reputatie heeft -
dat klopt. Maar de arbeidsmarkt is voor steeds meer mensen niet meer
fatsoenlijk. Je ziet dat mensen net als in de negentiende eeuw als dagloners
worden ingehuurd. Mensen worden ook bang om hun mond open te doen en dan verlies
je creativiteit en productiviteit.""

Wat we bedoelen: is het geen utopie die u nastreeft, tegen de tijdgeest in?

,,Het zal nooit voor iedereen altijd goed zijn, het zal ook nooit bij alle
bedrijven in orde zijn. In die zin is het utopisch. Maar ik vind dat je de
maatschappij moet proberen in te richten naar waarden. Zonder idealisme zijn we
allemaal boekhouders. Als je toe wilt naar een arbeidsmarkt van negen miljoen
eenlingen die voor zichzelf zorgen, heb je geen werknemersverzekeringen nodig en
geen dienstbetrekkingen.""

Nederland is internationaal koploper in flexibele contracten. Werkgevers  zien
hun mensen toch allang als kostenpost?

,,Vijftien jaar terug waren we een middenmoter. We zijn enorm opgeschoven. Dat
heeft ook veel goeds gebracht, het Nederlandse bedrijfsleven is heel
winstgevend. Maar het heeft wel tot grote onzekerheid geleid: ook hoogopgeleide
jongeren hebben last van burn-out en stress. Zo verschuif je naar een Amerikaans
systeem.""

VVD-fractievoorzitter Halbe Zijlstra zei pas nog: 'flex is de norm'. Uw
coalitiepartner wil dus niet dat de wet meer vast werk oplevert.

,,Zijn pleidooi klonk precies als 'negen miljoen keer ik' en 'nul keer wij',
waarbij ieder voor zich de risico's inschat. Dan krijg je een groep die het héél
goed heeft en een grote onzekere groep die zelfs geen huis kan huren. Maar ik
beoordeel de coalitiepartner op zijn daden: er is steun voor de Wet werk en
zekerheid en de Wet aanpak schijnconstructies. Ik denk dat zijn woorden vooral
gingen over zijn langetermijnvisie en de manier waarop hij kiezers tegemoet wil
treden.""

U zei eerder dat voor de Wet werk en zekerheid een cultuurverandering nodig is.
Bij de Wet aanpak schijnconstructies hoopt u op een 'preventieve werking'. Hoopt
u niet te veel?

,,Het is eerder mijn verwachting dat de wet tegen schijnconstructies preventief
werkt. Als bedrijven een melding krijgen van misstanden en weten dat ze
aansprakelijk zijn, gaan ze harder lopen. Door de Wet werk en zekerheid maken
werkgevers een andere rekensom: als jij net een metaalbewerker hebt opgeleid om
met een peperdure machine te werken, moet je hem na twee jaar weer zes maanden
wegsturen voordat je hem een nieuw los contract mag geven. Een vast
dienstverband ligt dan voor de hand.""

Dat blijkt niet uit meldingen van mensen die hun contract juist kwijtraken.
Tweede Kamerleden kijken ook met twijfel terug op hun steun aan de wet. Twijfelt
u zelf wel eens?

,,Het is natuurlijk heel spannend of de wet gaat doen wat hij moet doen. Het was
wel al duidelijk dat niet iedereen hierdoor een vast contract krijgt. De wet is
ook niet bedoeld voor werk dat níét blijft: als de zon schijnt en er even extra
mensen nodig zijn op het terras. Het gaat om vast werk dat je de laatste twintig
jaar vervangen zag worden door losse contracten. Je ziet nu dat bedrijven in
anticipatie op de wet risico's mijden. Dat zie je vaker bij grote veranderingen.
De wet moet zich nu eerst een paar jaar in de praktijk bewijzen en als blijkt
dat het doel onvoldoende wordt bereikt, zal ik hem aanpassen.""

Had u de ophef over deze wet zien aankomen?

De minister zucht. ,,Ja en nee. In de Tweede Kamer waren alle punten van
discussie al aan de orde gekomen en op die punten is het nu ook het meest
spannend. Is twee jaar voldoende om voor elkaar te krijgen dat mensen sneller
een vast dienstverband krijgen? Is het te lang, te kort? Een transitievergoeding
bij ontslag verplicht stellen voor werkgevers die iemand twee jaar in dienst
hebben gehad, is dat te snel of te laat? We willen allemaal vooraf de zekerheid
dat we in 2019 zeggen: de wet heeft gebracht wat we ervan hoopten. Maar die
zekerheid is er niet.""

Waarom twee jaar wachten op een vast contract? Waarom niet één, zoals de
vakbonden wilden of drie, de wens van de werkgevers?

,,Na twee jaar weet je wel of iemand goed functioneert en in het team past. Maar
iedere termijn heeft iets arbitrairs. Vakbonden en werkgevers zijn er samen
uitgekomen dat dit redelijk is.""

Werkgeversvoorzitter Hans de Boer van VNO-NCW verwacht niet dat deze wet banen
gaat opleveren. Wat verwacht u van hém?

,,Ik verwacht dat hij lobbyt voor de grote bedrijven. Maar ook dat zijn
werkgevers investeren in duurzame arbeidsrelaties met werkenden. Een  wet die de
arbeidsmarkt reguleert gaat niet meer of minder banen opleveren. Ik begrijp Hans
de Boer heel goed als hij zegt: er komt meer bij kijken. De lasten op arbeid
moeten omlaag om meer banen te creëren.""

Maar doen de werkgeversorganisaties nu  genoeg om hun achterban zover te krijgen
dat ze zich aan de bedoeling van de wet houden?

,,Ik denk dat ze meer kunnen doen aan voorlichting aan bedrijven, bijvoorbeeld
over maatwerk dat binnen de wet mogelijk is. Er zijn nog onvoldoende bedrijven
die daarvan weten.""

Waarom lukt het de overheid niet om zelf het goede voorbeeld te geven? Denk aan
constructies die worden bedacht in de thuiszorg of overheidsinstellingen die nu
ook zelf tijdelijke contracten niet meer verlengen.

,,De overheid heeft twintig jaar achter de rug van 'doen alsof we een bedrijf
zijn' en 'BV Nederland-denken'. Dat gaat niet in de koude kleren zitten. Het is
goed dat de overheid probeert om efficiënt met overheidsgeld om te gaan, maar ga
niet alles outsourcen en weg-organiseren. De enige manier om dat te veranderen,
is om er per keer heel serieus naar te kijken en het verbeteren. Ik zal doen wat
ik kan.""

Drie wetten vormen de basis voor Asschers 'fatsoenlijke arbeidsmarkt'.


          Wet werk en zekerheid: flexwerkers krijgen eerder recht op een vast
contract. De kantonrechtersformule bij ontslag wordt vervangen door een lagere
transitievergoeding. De WW wordt verkort (twee jaar).


          Wet aanpak schijnconstructies: via ketenaansprakelijkheid worden
opdrachtgevers verantwoordelijk voor uitbuiting.


          Wet arbeid en zorg: verruiming van de verloftijden voor ouders. Vaders
hebben  drie dagen vrij bij een geboorte. Ook uitbreiding van zorgverlof.


          Lodewijk Asscher (Amsterdam, 1974) is sinds november 2012  vicepremier
en minister van Sociale Zaken en Werkgelegenheid. Hij werd landelijk bekend als
PvdA-wethouder in Amsterdam (2006-2012), onder meer op de terreinen economische
zaken, financiën, onderwijs, inburgering en jeugd. Voor zijn overstap naar de
politiek werkte Asscher als onderzoeker en universitair aan de Universiteit van
Amsterdam. Hij studeerde rechten en promoveerde op communicatiegrondrechten.
Asscher wordt wel genoemd als opvolger van  PvdA-leider Diederik Samsom. Hij is
gehuwd en heeft drie kinderen.

GRAPHIC:            Lodewijk Asscher: ,,Zonder idealisme zijn we allemaal
boekhouders"".

LANGUAGE: DUTCH; NEDERLANDS"
164107842,2015-06-27T00:00:00,"Koop kunst uit liefde, hoop op niets",989907754,NRC Media B.V.,,Pieter van Os,,ECONOMIE,,1062,,"Investeren in kunst                  Het kán, geld verdienen
met kunst (van misschien wel de nieuwe Picasso). Maar investeer er alleen in als
je een echte liefhebber bent.

Door Pieter van Os

In de wereld van het geld zijn de disclaimers nergens in zulke grote letters
geschreven als in de wervingsfolders van kunstadviseurs. Eigenlijk zegt het
legertje kenners die verzamelaars bijstaan in het aankopen van kunst: doe het
alleen als u van kunst houdt. In de lingua franca van de markt: Buy what you
love. Waardestijging kan een mooi, maar vooral toevallig bijproduct zijn. Reken
er niet op.

Natuurlijk zijn er spectaculaire uitschieters. Begin dit jaar werd bij
Christie's in Londen een groot abstract schilderij van de Duitser Gerhard
Richter geveild voor 30,4 miljoen pond, ongeveer 42,7 miljoen euro. Het doek
komt uit 1986 en de eigenaar verkocht het in 1999 voor 607.500 dollar. Rendement
per jaar: 31 procent. Of neem, recenter, het schilderij Les femmes d'Alger
(version 'O') van Pablo Picasso. Begin juni werd het voor 179,4 miljoen dollar
gekocht. De verkoper had het in 1997 voor 31,9 miljoen dollar aangeschaft.
Jaarlijks rendement: 9,6 procent.

En dat in tijden dat spaarrekeningen een rendement bieden dat nauwelijks boven
de inflatie uitstijgt. Probleem: dit zijn de uitschieters. Ook de staatsloterij
levert spectaculaire winnaars op, terwijl niemand zal adviseren staatsloten te
kopen als veilige belegging. Wie de gehele kunstmarkt overziet, weet een paar
dingen. Eén: de markt is grillig. Waarom de ene kunstenaar wel doorbreekt en de
ander niet, is niet te voorspellen, wat de kenners je ook wijsmaken. Twee: bezit
van kunst levert niets op. Aandelen geven dividend, huizen brengen huur op,
gekochte bedrijven maken winst. Kunst daarentegen is vooral duur om te
verzekeren en te beveiligen. Vier: transactiekosten zijn hoog. Wie koopt of
verkoopt, betaalt hoge percentages aan veilinghuis of handelaar, soms tot meer
dan 30 procent.

Een makkelijk rekenvoorbeeld: als wordt afgehamerd op 100.000 euro mag de koper
het kunstwerk meenemen als hij zo'n 25.000 euro aan veilingkosten betaalt.
Verkoopt  de nieuwe bezitter het werk na tien jaar weer, dan  betaalt hij
minstens (!) 15 procent aan veilingkosten. Wil hij geen verlies maken, dan moet
het werk dus minimaal   143.750 euro opbrengen.

Zo'n waardestijging in tien jaar tijd is niet vanzelfsprekend. ,,Zeker niet"",
zegt Johan Bosch van Rosenthal van ArtConsult.  Als adviseur zegt hij tegen
iedereen  die overweegt kunst als belegging te kopen: ,,Weet dat de
transactiekosten  hoger zijn dan in welke investeringsmarkt ook.""

En toch ziet ook Bosch van Rosenthal  dat kopers in hun achterhoofd altijd hopen
dat hun aankopen bij anderen geliefd worden en dus in waarde stijgen. Slechts
zelden komt het voor dat mensen alleen kopen voor die waardestijging. ,,In
Nederland zijn er maar zo'n vijftig kopers die kunst direct opslaan om later
weer te verkopen.""

Laten we al het financiële ongemak van koop, verkoop en bezit buiten
beschouwing, dan is er over waardestijging wel een redelijk hard cijfer te
geven.   Het Amerikaanse onderzoeksbureau Skate, de wereldleider in 'art
business intelligence', heeft namelijk de  gemiddelde stijging van de 10.000
duurst geveilde kunstwerken uitgerekend. 4,95 procent per jaar.  Nogmaals: de
kosten moeten er  nog van af en dit geldt alleen voor de allerduurste kunst.

Maar toch. Tegenover  dit magere gemiddelde rendement staat dat investeren in
kunst wel tot grote voldoening kan leiden. Bij Philips en Shell weten ze niet
dat u hun aandelen bezit en als u belegt in graan of tolwegen weet u dat deze
'commodities' niet in staat zijn het glas met u te heffen op succes. Terwijl
waardestijging van kunst dat wel is,   geweldig nieuws voor de kunstenaar, zijn
werk en voor u, de eigenaar van dat werk. U profiteert niet alleen,  bent
onderdeel van het succes: u durfde het werk te kopen toen nog niemand er naar om
zag. Voor hen die dit eens willen meemaken, zijn er een  paar vuistregels die de
kans op succes vergroten.


          1

Koop eigentijdse kunst in grote hoeveelheden. Bij het verlaten van de galerie is
het meeste werk de financiële waarde al kwijt. Wie het naar de tweedehands markt
brengt (de veiling)   zal een fractie krijgen van het aankoopbedrag. (Erg
vervelend voor de kunstenaar ook en daarom tevens not done.) Een miniem
percentage kunstwerken ontspringt deze dans. En dus vergroot u uw kans op
voltreffers met een 'breed samengestelde portefeuille', zoals kunstadviseurs het
noemen. Kortom: het succes van enkele stukken kan het verlies van alle andere
objecten goedmaken.

Zorg dat u fysiek de ruimte hebt: een groot huis of een kelder, zolder of
opberghok.

2

Zorg dat een werk in een context past. Als een kunstenaar onderdeel is van een
kunstbeweging, wordt de kans op waardestijging groter, omdat de roem van de
groep, mocht die ooit komen, ook op 'uw' kunstenaar zal afstralen. Op veilingen
blijkt het werk van kunstenaars van De Ploeg, Zero of Cobra aanzienlijk meer op
te brengen dan tijdgenoten die in hun uppie voortploeterden.

In het algemeen geldt: toonaangevende namen zijn waardevaster dan onbekende
kunstenaars. Minder risico dus, maar ook minder winst. Het is als Shell versus
een onbekende startup. Let wel: wie zich op de allernieuwste kunst richt heeft
niets aan deze kennis.

3

Koop kunstenaars uit opkomende economieën. Turkije, China, zelfs Indonesië.
Enkele van het stijgende aantal miljonairs en miljardairs in deze landen stoppen
hun geld in kunst - en vaak het liefst in kunst van eigen bodem. Het heeft
geleid tot astronomische waardestijgingen van het werk uit die landen. Doe er uw
voordeel mee.

4

Houd van het werk dat u koopt. Met cd's en boeken valt pas geld te verdienen als
de verkoop in de honderdduizenden aantallen loopt. Bij kunst hoeven er maar een
paar kopers te zijn die de prijs van unieke werken de lucht in jagen. Onderschat
uw eigen macht niet. Uw enthousiasme kan andere kunstkopers aansteken. U kunt
een buzz veroorzaken.

Dit vereist wel dat u zich in het werk verdiept, net als in het leven en de
gedachten van de kunstenaar. Vindt u zijn of haar verhaal slap, waardeloos of
nodeloos ingewikkeld, dan is het moeilijk als ambassadeur op te treden. En dus
hebben al die adviseurs een punt: investeer alleen in kunst die u zelf boven de
bank wilt hangen.

LANGUAGE: DUTCH; NEDERLANDS"
164107843,2015-06-27T00:00:00,Overname volgens het boekje ; De deal is rond,989907754,NRC Media B.V.,,Door onze redacteurBarbara Rijlaarsdam,,ECONOMIE,,1754,,"Reconstructie                             Ahold Delhaize
De langverwachte deal tussen Ahold en Delhaize kwam dinsdag eindelijk rond.
,,Iedereen loopt aan elkaar te trekken.""

Alle werknemers van Ahold krijgen woensdagochtend 24 juni om tien voor acht een
uitvoerige mail van de hoogste baas, Dick Boer. ,,Ik wil jullie laten weten dat
we, een paar minuten geleden, hebben aangekondigd samen te gaan met Delhaize"",
schrijft hij. ,,Aarzel niet je manager te benaderen als je vragen hebt. [...]
Hartelijke groet, Dick Boer.""

Diezelfde dag gaat ook bij bol.com, het dochterbedrijf van Ahold, een memo rond
over het fusienieuws. ,,Jullie zullen waarschijnlijk vragen krijgen van familie,
vrienden en zakenrelaties"", mailt Daniel Ropers, de oprichter en baas, aan zijn
werknemers. ,,Om te zorgen dat je je kaken niet helemaal op elkaar hoeft te
klemmen heb ik een antwoord getikt. Als je je hierop baseert zit je 'veilig'.""

In een postscriptum schrijft Ropers te betreuren dat hij de ,,mooie gewoonte""
binnen het bedrijf moet breken om ,,altijd open te zijn"" - ,,ook over dingen die
voor de buitenwereld geheim moeten blijven"". Maar dat kan nu niet anders vanwege
,,strikte regelgeving"" voor beursgenoteerde bedrijven en de ,,enorme boetes"" bij
schending daarvan. ,,En nu weer aan het werk!""

Eigenlijk was het nieuws geen verrassing: Ahold en zijn Belgische branchegenoot
Delhaize gaan samen verder. Ahold Delhaize zal - mits de
mededingingsautoriteiten dat goedkeuren - vanaf halverwege 2016 een concern zijn
met een omzet van 54 miljard euro, ruim 6.500 winkels en 375.000 werknemers.

Wat opvalt is hoezeer Ahold de bekendmaking van de fusie in scripts heeft
vastgelegd. Zo is er een spreektekst voor de Ahold-managers die op
woensdagochtend hun contactenlijst bellen. ,,Hallo [naam], we waarderen onze
relatie zeer. Dat is de reden dat ik u persoonlijk wil informeren over
belangrijk nieuws.""

Winkelmanagers wordt in een interne memo op het hart gedrukt te beklemtonen dat
klanten in de nabije toekomst geen veranderingen zullen ondervinden in hun
'winkelbeleving', aangezien de supermarkten onder hun eigen naam blijven
opereren. Op de vraag of de fusie tot ontslagen leidt, moeten de managers
antwoorden dat ,,voor de meeste medewerkers nu niets verandert in hun dagelijkse
werkzaamheden"". Of er winkels dichtgaan? ,,Het is te vroeg om te praten over dit
soort specifieke kwesties, maar het is belangrijk te beklemtonen dat de gebieden
waar Ahold en Delhaize zitten erg complementair zijn.""

Na mislukte fusiegesprekken in 2006 en 2007 klopt Delhaize dit jaar weer bij
zijn grote Nederlandse broer aan. Destijds kwamen de partijen er niet uit omdat
Delhaize alleen op basis van gelijkwaardigheid wilde fuseren en Ahold daar niet
aan wilde. Nu proberen de Belgen het nog eens. Bij Delhaize staat intussen een
andere, Nederlandse topman aan het roer: Frans Muller (54), die Ahold-baas Dick
Boer (57) nog kent uit een ver verleden bij groothandelsbedrijf Makro.

In maart stelt Muller Boer voor eens een kop koffie te drinken. Die afspraak
komt er  begin mei. Prompt meldt de Belgische krant De Tijd enkele dagen later
op de voorpagina dat de  bedrijven in gesprek zijn. Het leidt tot een vloekende
Dick Boer. Hoe kan dat nou? Toch ziet hij genoeg aanleiding voor een nieuw
gesprek. Op dinsdag 12 mei bevestigen Ahold en Delhaize in een verklaring hun
toenaderingspoging. De gesprekken zijn zeer prematuur, wordt er nog bij vermeld.
Wat niet voorkomt dat alle Belgische en Nederlandse media er bovenop duiken.
Vanaf dat moment weten beide partijen: het is menens.

Dat Ahold en Delhaize op papier een goede match zijn, is bekend. De Belgen hopen
van Ahold te leren op het terrein van logistiek en online handel. Maar met name
in de VS, waar tweederde van de omzet vandaan komt, is een fusie broodnodig. Met
een grotere inkoopmacht kunnen de twee een sterker front vormen tegenover de
nummer één en twee in de VS: Wal-Mart en Kroger.

In de ongeschreven wetten van fusies staat dat de partij die toenadering zoekt
later in de onderhandelingen de onderliggende partij is. Want: wie benadert,
laat zien dat hij de fusie het hardst nodig heeft. ,,In dit geval moet je dat
effect niet overdrijven"", zegt een ingewijde. ,,Het is niet zo dat de één de
ander harder nodig heeft dan andersom. Het is gewoon een logische match.
Bovendien kennen de partijen elkaar al zó lang - ze weten alles van elkaar.""

Delhaize streeft vanaf het begin naar een merger of equals: een fusie van
gelijken. Dat is niet eenvoudig. Om te beginnen zitten er in de top van het
Belgische concern maar weinig Belgen. De president-commissaris is een Zweed
(Mats Jansson), de bestuursvoorzitter is een Nederlander (Frans Muller) en de
financieel directeur is een Fransman (Pierre Bouchut). Daarnaast is Ahold met
een omzet van 32,8 miljard euro een stuk groter dan Delhaize (21,4 miljard).

Delhaize beseft dat een 50-50-verdeling onhaalbaar is en zet in op 60-40. Dat
wil zeggen: de aandeelhouders van Ahold krijgen 60 procent van de aandelen in de
nieuwe combinatie, die van Delhaize de resterende 40 procent. Ahold denkt eerder
aan 65-35. Wat, gezien de beurswaarde van beide bedrijven, nog coulant is,
vinden de Nederlanders.

In de laatste dagen bedenken de Belgen nog een boekhoudkundige truc. Delhaize
oppert dat Ahold zijn aandeelhouders voor de afronding van de transactie  1
miljard euro uitkeert via een kapitaalrestitutie en omgekeerde
aandelensplitsing. Dat líjkt een leuk extraatje voor de Ahold-beleggers, maar in
de praktijk wordt Ahold iets minder waard waardoor de ruilverhouding opschuift
richting de 60-40-verhouding die de Belgen zo graag willen. Formeel is de
verhouding 61-39, maar achter de schermen is het leed iets verzacht.

Een ander heikel thema is de governance: de verdeling van de topposities.
Delhaize dringt weer aan op gelijkwaardigheid. Dat betekent: evenveel
Delhaize-bestuurders als Ahold-bestuurders in de raad van bestuur en raad van
commissarissen. Dat Boer de baas wordt, staat al snel vast. Maar er moet ook een
mooie baan voor Muller worden gevonden. Hij wordt bedeeld met de portefeuille
integratie. Muller moet zorgen dat de voordelen van samenwerking worden behaald
(500 miljoen euro per jaar, te behalen vanaf het derde jaar na de samenvoeging).

In de onderhandelingen wordt Ahold bijgestaan door de zakenbanken Goldman Sachs
en JP Morgan en  advocaten van Allen & Overy.  Team-Delhaize telt bankiers van
Merrill Lynch en Deutsche Bank en advocaten van Linklaters. De onderhandelaars
hebben zichzelf  een deadline gesteld: eind juni moet er een bericht naar
buiten, ofwel dat er een akkoord is, ofwel dat de onderhandelingen zijn
gestaakt. Maandag 22 juni is er consensus: woensdag gaat het nieuws naar buiten.
Kamp-Ahold reist op dinsdagochtend naar het zuiden af. Degenen die met de  auto
reizen, onder wie Ahold-topman Boer die door zijn chauffeur wordt gereden, komen
hopeloos vast te staan en doen er uren over. De om half elf geplande bijeenkomst
moet wachten.

De teams werken vanuit één gebouw: het advocatenkantoor van Linklaters aan de
Brederostraat in Brussel. Van buiten  een klassiek gebouw met een grote
gietijzeren deur,  van binnen modern.  De wificapaciteit kan de hoeveelheid
BlackBerry's amper aan. Het is voor het eerst dat alle onderhandelaars bij
elkaar zitten. Voorheen spraken werkgroepjes af in Londen, Amsterdam of Brussel,
of waren er conference calls.

,,Het is handig als iedereen op één plek zit, maar het zorgt ook voor hectiek en
inefficiëntie"", zegt een advocaat. ,,Iedereen rent door elkaar heen. Dan vraag
je: waar is die of die? Blijkt die weer in een ander overleg te zitten. Dan kun
je dus niet verder. Iedereen loopt aan elkaar te trekken.""

Tussen de middag komen er schalen langwerpige witte kadetjes, met rosbief en
kipkerrie- en eiersalade. Veel tijd is er niet; het is, hup, broodjes erin, een
glaasje jus d'orange er achteraan en dóór.

Dinsdagmiddag even na drie uur stormt de voorlichter  van Ahold de kamer binnen
waar op dat moment de Ahold-top vergadert. Er is gelekt, waarschuwt hij. Op de
website van Het Financieele Dagblad staan details over de deal. Niet alles
klopt, maar er klopt genoeg om gealarmeerd te zijn.

In de kamer klinkt gevloek. Iemand ,,in dit gebouw"" is aan het lekken, dat kan
niet anders. Maar, zoals een van de onderhandelaars zegt: ,,Het heeft op zo'n
moment geen zin om mensen te gaan verdenken. Daar heeft niemand baat bij.""

Koortsachtig overleg volgt. Er is contact met  AFM en  FSMA, de Nederlandse en
Belgische beurswaakhonden. In allerijl gaat een verklaring naar buiten waarin
Ahold en Delhaize melden dat zij in de ,,laatste fase"" van de fusiegesprekken
verkeren, maar dat er nog géén definitief akkoord is.

In de uren die volgen denken de teams steeds dat zij bijna klaar zijn, maar de
afronding duurt lang. Op de eerste verdieping van het pand staat een buffet met
pasta's en salade. De meesten slaan de beschikbare wijn over.

Uiteindelijk vertrekken de topmannen rond middernacht naar hun hotelkamers, die
door het Griekenland-crisisoverleg slechts met moeite konden worden geboekt. Tot
in de nacht zit een groep bankiers en advocaten gebogen over de honderden
pagina's met details. Rond half twee gaat er gejuich op. Er is applaus. Hoewel
iedereen ,,doodmoe"" is, gaat de champagne open.  De topmannen slapen. Zij
beginnen woensdagochtend om vijf uur weer. Hun dag staat in het teken van
persconferenties,  bijpraten van analisten, toespreken van personeel. Ze brengen
een bezoek aan de Belgische premier en vicepremier. Premier Rutte en minister
Kamp (Economische Zaken) worden gebeld.

In de loop van de middag arriveren Boer en Muller in Zaandam,  in het atrium van
het kantoorgebouw spreken ze de circa 1.400 werknemers toe. Ze  lachen, slaan
elkaar op de schouders. Het clubje dat zich namens Ahold met de onderhandelingen
heeft beziggehouden, sluit de dag af met een borrel. 's Avonds vliegt Boer door
naar Londen, waar hij met aandeelhouders spreekt. De deal is rond,  nu begint
het pas.


          Het Nederlandse supermarktconcern Ahold en zijn Belgische
branchegenoot Delhaize gaan samen, zo werd afgelopen woensdag bekend.


          Het nieuwe bedrijf gaat Ahold Delhaize heten en telt 6.500 winkels.


          Het concern bedekt grofweg de hele oostkust van de Verenigde Staten,
met ketens als Giant, Stop & Shop, Food Lion en Hannaford.


          In Nederland is Ahold  Delhaize met Albert Heijn marktleider. En in
België is het na Colruyt de grootste supermarktketen.

GRAPHIC:  /

LANGUAGE: DUTCH; NEDERLANDS"
164107844,2015-06-27T00:00:00,Opnieuw een klap voor Tunesië,989907754,NRC Media B.V.,,Door onze redacteurFloris van Straaten,,In het nieuws,,761,,"Aanslag in badplaats Sousse                  Als Tunesië
straks helemaal geen toeristen meer trekt, zal het extremisme alleen nog maar
meer kans krijgen.


        Amsterdam.Een gewapende man heeft gisteren in Tunesië een bloedbad
aangericht onder toeristen. Het is de tweede keer dit jaar dat het land door een
grote terroristische aanslag wordt getroffen. Op het strand en in een hotel in
de badplaats Sousse schoot de man ten minste 37 mensen dood; 36 anderen raakten
gewond. Onder de slachtoffers bevinden zich Belgen, Duitsers en Britten.

Tijdens een treffen met de politie kwam de aanvaller om het leven. Aanvankelijk
leek er sprake te zijn van een mededader, maar het Tunesische ministerie van
Binnenlandse Zaken sprak dit later tegen. De schutter  naderde Hotel Imperial
vanaf het strand en opende daar volgens een woordvoerder van de regering  het
vuur met een kalasjnikov op zonnebadende mensen. Daarna zette hij koers  naar
het zwembad van het hotel, waar hij eveneens  slachtoffers maakte.

Veel toeristen vluchtten in paniek naar hun kamers. Eerst dachten sommige
strandgasten  dat het om vuurwerk ging. ,,Maar het was al snel duidelijk dat het
ging om vuurwapens die werden afgeschoten en mensen begonnen te schreeuwen en
weg te rennen"", aldus de Britse toerist Steve Johnson tegenover de BBC. De
Nederlandse reisorganisatie TUI schrapt tot 4 juli alle vluchten naar Tunesië.

In maart van dit jaar voerden islamitische terroristen al een aanslag uit op het
Bardo-museum in de hoofdstad Tunis, een geliefde bestemming van veel
buitenlanders die het land bezoeken. Toen kwamen 21 mensen om het leven.
Islamitische Staat eiste de verantwoordelijkheid voor die aanslag op, maar  het
staat niet vast dat IS er werkelijk achter zat.

Het is evenmin duidelijk wie er achter de aanslag van gisteren zit. Volgens de
politie was de schutter afkomstig uit de Tunesische stad Kairouan, maar ging het
niet om een bekende van justitie. Wel zei een regeringsfunctionaris later dat
,,hij zeker contact had met extremisten"". President Essebsi stelde dat de
aanslag niet  op zichzelf stond: ,,Tunesië ziet zich  geconfronteerd met een
internationale beweging. Het kan daar niet in zijn  eentje op reageren.""

Dat de aanslag plaatsvond tijdens de ramadan houdt mogelijk verband met de
oproep van de leiders van de Islamitische Staat (IS), dinsdag om juist tijdens
de islamitische vastenmaand hun aanvallen op te voeren. Het is bovendien  bekend
dat veel fundamentalisten een diepe verachting koesteren voor de huns inziens
decadente westerse cultuur, met veel bloot aan het strand en bij het zwembad,
dikwijls in combinatie met alcoholische dranken. Sousse, dat ook veel nachtclubs
kent  en een zeer seculiere indruk maakt, geldt in hun ogen dan ook als een
verdorven plaats.

Het relatief goed ontwikkelde Tunesië is in veel opzichten een buitenbeentje in
de Arabische wereld. Het was de bakermat van de zogenoemde 'Arabische Lente',
een breed gedragen stroming die in 2011 in diverse Arabische landen het vertrek
eiste van lang zittende autocratische heersers en aandrong op een meer
democratische samenleving. Tunesië is ook het enige land dat vier jaar later nog
een democratie kan worden genoemd.

Tegelijkertijd blijft het land bijzonder kwetsbaar. Economisch gezien gaat het
de laatste jaren niet goed, mede doordat de stroom westerse toeristen door alle
onrust in het Midden-Oosten en Noord-Afrika,  en de aanslag op Museum Bardo, is
verminderd. Overal in het land hangen werklozen rond, met name ook veel
jongeren.

Velen van hen zijn vatbaar voor het radicale gedachtengoed van de
fundamentalisten. Geen land telt zoveel jongeren die naar Syrië en Irak zijn
gereisd om zich te voegen bij de strijders van IS  of andere radicale groepen:
zo'n 3.000 tot 5.000.

Inmiddels kunnen fundamentalistisch ingestelde jongeren het nog dichter bij huis
zoeken: ook in het buurland Libië is IS inmiddels opgedoken.

Voor Tunesië is de nieuwe aanslag slecht nieuws.  ,,Telkens wanneer het
terrorisme oprukt, trekt het toerisme zich verder terug en wanneer het toerisme
zich terugtrekt, doet ook de vrijheid een stapje terug"", waarschuwde Jean-Pierre
Mas, voorzitter van een groep Franse reisbureaus. Hij noemde de aanslag
tegenover het persbureau AFP ,,rampzalig"".

Tunesië dreigt daardoor nu, net als  andere Arabische landen, in een vicieuze
cirkel terecht te komen. Meer werkloosheid leidt tot  meer gefrustreerde
jongeren en een steeds grotere voedingsbodem voor extremisme.

Geen land telt zoveel jongeren die naar Syrië en Irak zijn gereisd

LANGUAGE: DUTCH; NEDERLANDS"
164107845,2015-06-26T00:00:00,"Tien kilometer boeken - pfft, weg; In Nederland",989907754,NRC Media B.V.,,Bas Blokker,,Binnenland,,546,,"Als je hem zo ziet, gebruind na zijn vakantie, met zijn poloshirt in de
tuinstoel en een sigaartje bij de hand, dan zou je denken dat Hans van Hartevelt
niets meer te verlangen heeft. Maar ik zeg één woord - 'cultuursubsidies' - en
hij schiet overeind. ,,Ik krijg er nog steeds kippenvel van.""

Twee jaar geleden was Hans van Hartevelt nog de bibliothecaris van het
Koninklijk Instituut voor de Tropen (KIT) in Amsterdam. Hij had een probleem en
een spreekverbod. Het probleem was dat de collectie van de bibliotheek moest
worden opgedoekt: 10.572 meter aan boeken, vele daarvan uniek. En de
interim-manager die de operatie leidde (,,als je niet tijdig een oplossing
vindt, gaat alles de container in"") verbood Van Hartevelt met de pers te praten.

Het kwam allemaal door het kabinet van VVD en CDA die voor de PVV best cultuur
en ontwikkelingssamenwerking wilden kaalslaan. Geen wonder dat het
Tropeninstituut op de korrel werd genomen: twee vliegen in één klap.
Staatssecretaris Ben Knapen (ontwikkelingssamenwerking, CDA) stuurde  - ,,op
zijn laatste werkdag"", volgens Van Hartevelt - het vonnis aan het bestuur: de
subsidie werd gestopt.

'Als ik één fout heb gemaakt"", zegt Van Hartevelt, ,,is het dat ik niet kon
geloven dat de bibliotheek werkelijk dicht zou gaan. Ik dacht: als het Instituut
moet sluiten, zullen de bibliotheek en het museum wel blijven bestaan."" Dat was
dus niet zo. Ook niet toen de VVD in 2012 CDA en PVV verruilde voor de PvdA.

Dat was het moment waarop Van Hartevelt een wedloop tegen de containers begon.
Hij klopte op alle deuren, of er ruimte was voor zijn collectie, maar nergens
kon die in zijn geheel onderdak krijgen. De stichting Centrum Medisch Erfgoed in
Urk kon 600 meter nemen. Het Vredespaleis 100 meter. Het Moluks Museum 8 meter.
Maar toen hij ontwikkelingssamenwerking vroeg of het de 100.000 rapporten wilde
hebben die daar in de loop der jaren in opdracht van het ministerie waren
opgeslagen (,,het geheugen van het departement""), was er geen belangstelling.

Ten einde raad postte hij op een donderdagavond een bericht in een
internationaal netwerk. De volgende ochtend vond hij een antwoord uit Egypte,
van de bibliotheek van Alexandrië. Of die maandag kon komen. Daar staan nu
234.000 boeken, 6,5 strekkende kilometer, uit het KIT.

Ik mailde Hans van Hartevelt een paar weken geleden toen de kranten meldden dat
minister Bussemaker (Onderwijs en Cultuur, PvdA) het Tropenmuseum had 'gered'.
Hij was met vakantie, maar gisteren, daags na een vergadering over de
cultuursubsidie van de Kamer met minister Bussemaker, sprak ik hem. In 2014
heeft hij een spannende sleutelroman geschreven, De verkwanseling van een
kroonjuweel. Zijn verontwaardiging is nog allerminst geluwd. Niet zozeer omdat
hij nu werkloos thuis zit, maar om de achteloze verwoesting van een collectie
die in 1752 haar oorsprong vond. En dan nu goede sier maken met een te late
financiële injectie. In de voormalige bibliotheek van het Tropeninstituut is nu
tijdelijk de Amsterdamse brandweer gevestigd; de jongens eten hun broodjes op de
binnenplaats. En in Leiden moeten ze de universiteitsbibliotheek uitbreiden om
plaats te maken voor de boeken van het KIT. ,,Ze hebben gewoon kosten
verplaatst.""

Een collectie opgebouwd vanaf 1752,  en nu  achteloos verwoest

LANGUAGE: DUTCH; NEDERLANDS"
164107846,2015-06-26T00:00:00,Fontijn krijgt pre-olympisch gevoel,989907754,NRC Media B.V.,,Door onze redacteurHenk Stouwdam,,Sport,,788,,"Europese SpelenBoksster Nouchka Fontijn domineerde de klasse tot 75 kilogram.
Vanaf nu is de steven gericht op de Olympische Spelen in Rio de   Janeiro.

Bakoe. Haar verleden is een verboden gespreksonderwerp. Boksster Nouchka Fontijn
wenst niet terug te blikken op de donkerste periode in haar carrière. Ellende is
om te vergeten, de toekomst gloort. Ze wil vooruit in haar sport, winnen, als
het even kan volgend jaar op de Olympisch Spelen in Rio de Janeiro.

In Bakoe creëerde  Fontijn gisteravond alvast een pre-olympisch gevoel door in
de klasse tot 75 kilogram goud te winnen op de Europese Spelen, haar
belangrijkste toernooi van dit seizoen. Voor even was Fontijn de gelukkigste
sportvrouw op aarde. Vanaf nu is de steven gericht op Rio.

Maar toch, voor de perceptie, nog even een terugblik. Fontijn werd in aanloop
naar de Spelen in Londen uitgerangeerd door een bestuursbesluit van de
Nederlandse boksbond. Zij werd verplicht bij de nationale selectie op het
nationale sportcentrum Papendal te trainen, anders zou ze niet uitgezonden
worden naar internationale toernooien.

De boksster moest gedwongen breken met Abdul Fkiri, haar trainer én geliefde.
Fontijn werd in een onmogelijke positie gemanoeuvreerd en was ook nog eens zwaar
ontevreden over de centrale trainingen. Te laag niveau,  was haar harde oordeel.

Om een lang verhaal  kort te maken: de boksbond stapte vorig jaar af van het
concept Papendal, waarna Fontijn  terugkeerde in haar oude, vertrouwde biotoop.
Samen met Peter Müllenberg wordt zij ondersteund. Maar belangrijker: Fontijn
wordt weer getraind door Fkiri en is verlost van alle mentale obstakels. Ze
bokst weer vrij van geest. Een heerlijk gevoel.

Verlost van alle ketens demonstreerde Fontijn deze week waartoe ze in staat is.
Te midden van de Europese top was er in Bakoe één uitblinkster: Nouchka Fontijn.
Soeverein mepte ze al in de eerste ronde haar grootste belager, de Britse
Savannah Marshall, uit het toernooi.

Fontijns ergernis over die loting veranderde in opluchting. Het toernooivervolg
werd de grote Fontijn-show, want de Nederlandse  domineerde elke partij, met
inbegrip van de finale tegen de Zweedse Anna Laurell Nash, die gisteren met
vernietigende jurywaarderingen werd verslagen. Fontijn is de beste van Europa,
wat niet uitzonderlijk is voor de regerend Europees kampioen. Maar Fontijn gaf
haar titel extra glans vanwege haar fitheid en technische superioriteit.

Buiten het resultaat was de boksster vooral tevreden over haar dominantie.
Zonder een spoortje arrogantie: ,,Buiten de eerste ronde tegen Marshall was het
een relaxed toernooi. Dat gold ook voor de finale, waarin ik me na één ronde al
zeker voelde. Het was  zaak geconcentreerd te blijven om niet tegen een klap op
te lopen.""

De beste van Europa is niet automatisch de beste van de wereld, zeker niet in
boksen. Op weg naar olympische glorie kunnen blokkades worden opgeworpen door
Chinese, Zuid-Amerikaanse, Canadese, maar vooral Amerikaanse bokssters, van wie
er één Fontijn extra ontzag inboezemt: Claressa Shields, de olympisch en
wereldkampioen. Met 20 jaar nog jong, maar buitengewoon talentvol. The woman to
beat, beseft Fontijn, die overigens nooit tegen haar heeft gebokst.

In aanloop naar de Spelen wil Fontijn ,,die Amerikaanse"" opzoeken. Om haar
tenminste een keer geraakt, geroken en geproefd te hebben. Om te weten wat haar
kracht is en waar haar zwakheden liggen. Dé  confrontatie zou al in februari op
de WK in Kazachstan kunnen plaatshebben. Op dat podium worden ook de eerste vier
plaatsen voor de Spelen van Rio verdeeld. Bij een tegenvallend resultaat volgt
voor de Europeanen nog een olympische herkansing op een kwalificatietoernooi in
Turkije.

Normaal gesproken moet Fontijn haar reis naar Rio in Kazachstan veiligstellen.
Maar bokstoernooien verlopen niet altijd normaal, roept bondscoach Hennie van
Bemmel in herinnering. Met een reële blik: ,,Je hebt als bokser twee obstakels:
de tegenstander en de politiek. In veel landen zijn er met olympisch
kwalificatie  grote budgetten gemoeid, en in het verlengde daarvan
werkgelegenheid. En helaas is objectiviteit bij de jurering niet altijd
gegarandeerd.""

Maar eerst wil Fontijn genieten van haar succes op de Europese Spelen, waar het
bokstoernooi, in tegenstelling tot atletiek en zwemmen, sterk bezet was. Fontijn
koestert haar medaille, hoe verdeeld de meningen over het nieuwe continentale
sportplatform ook zijn. Haar goud blinkt.

De drie Nederlandse judoka's die op de eerste dag van de EK in Bakoe op de mat
kwamen, wonnen geen medaille. Jeroen Mooren (-60 kg) en Sanne Verhagen (-57 kg)
hadden kans op brons maar grepen dat niet.

Birgit Ente (-52 kg) eindigde als zevende. Na haar eerst nederlaag verloor ze
ook in de herkansing.

GRAPHIC: Nouchka Fontijn (links) had in de finale van de Europese Spelen geen
kind aan haar Zweedse tegenstander Anna Laurell Nash. ,,Het was een relaxed
toernooi.""

LANGUAGE: DUTCH; NEDERLANDS"
164107847,2015-06-26T00:00:00,[beursgang Den Haag. ABN Amro heeft zichzelf aan...]*,989907754,NRC Media B.V.,,,,Economie,,251,,"beursgang

Den Haag.  ABN Amro heeft zichzelf aangewezen als een van de banken die de
beursgang gaat begeleiden. Dat heeft NLFI, de stichting die de aandelen voor de
staat beheert, vanochtend bekend gemaakt. De zakenbanktak van ABN Amro, onder
leiding van voormalig CDA-minister Joop Wijn, zal een van de zogeheten 'global
coördinators' worden in het begeleidende consortium.  ABN Amro had het recht om
zelf één bank voor het consortium aan te dragen. Het is nog niet bekend welke
andere banken meedoen. NLFI bepaalt de selectie pas als komende week de Tweede
Kamer formeel met de beursgang heeft ingestemd. Het streven is dat de vergoeding
voor de zakenbanken maximaal 1 procent is van de opbrengst van de beursgang.
(NRC)

Jeugdwerkloosheid

Amsterdam.  Met financiële steun uit Europa hebben sinds 2009 ruim 145.000
werkloze jongeren hun kansen op de arbeidsmarkt verbeterd. Tot en met 2013 vond
ruim de helft direct na afloop van de ondersteuning een baan. Dit blijkt uit
onderzoek dat het Centraal Bureau voor de Statistiek (CBS) vanochtend
publiceerde. In de periode 2009-2014 namen in Nederland ruim 145.000 werkloze
jongeren deel aan het ESF-programma om hun kansen op de arbeidsmarkt te
verbeteren. Hiermee werd jaarlijks ongeveer 20 procent van de jeugdwerklozen
bereikt. Deelnemers van ESF-programma's zijn vaak laag opgeleid en hebben daarom
minder makkelijk toegang tot werk. Zij krijgen via het ESF stageplaatsen of
individuele loopbaanbegeleiding. (NRC)

* Vervangende titel / Replacement title

LANGUAGE: DUTCH; NEDERLANDS"
164107848,2015-06-26T00:00:00,[Sociale onrust RIJSWIJK. Opnieuw voeren vandaag ...]*,989907754,NRC Media B.V.,,,,Economie,,394,,"Sociale onrust

RIJSWIJK.  Opnieuw voeren vandaag  een paar duizend metaalwerkers actie voor een
betere cao. Onder meer in de regio's rondom Zwolle, Eindhoven en Rotterdam
leggen ze het werk 24 uur neer. Dat meldt de vakbond FNV. De bonden eisen 3
procent loonsverhoging en meer inspraak in de werktijden. De stakingsacties zijn
de vijfde week ingegaan. Tot nu toe hebben er volgens de FNV zo'n 8.500
werknemers aan meegedaan. Ook buschauffeurs laten vandaag van zich horen. Ze
lopen in een mars door Assen om te protesteren tegen de werkverdringing in het
openbaar vervoer. Betaalde krachten worden ontslagen en vervangen door
vrijwilligers. (ANP)

Duurzaamheid

Amsterdam. De Amerikaanse miljardair Bill Gates gaat zijn investeringen in
technologieën voor duurzame energie verdubbelen. Dat heeft de oprichter en
voormalige bestuursvoorzitter van technologiebedrijf Microsoft gisteren
aangekondigd. Het gaat om 2 miljard dollar over de komende vijf jaar. Volgens
het Amerikaanse zakenblad Forbes is hij de rijkste man ter wereld.  Gates deed
een oproep aan overheden om miljarden te investeren in de ontwikkeling van
alternatieven voor fossiele energie. Dit is volgens hem het uitgelezen moment om
de klimaatverandering tegen te gaan, omdat technologieën als zonne-energie
volwassen worden. Hij wil een groot  project rondom duurzame energie, zoals het
Apolloprogramma in de jaren '60. Eerder deden prominente Britse wetenschappers
en Tesla-oprichter Elon Musk vergelijkbare oproepen. (NRC)

KORT GEDING

Amsterdam.  De voor witwassen veroordeelde vastgoedhandelaar Jan Dirk Paarlberg
(58) eist dat zijn gevangenisstraf tijdelijk wordt opgeschort, zodat hij
medische behandeling kan krijgen. Hij heeft daartoe  een kort geding
aangespannen bij de rechtbank in Den Haag. Advocaat Carry Hamburger-Knoops zegt
dat Paarlberg ,,levensbedreigend ziek"" is. Haar cliënt moet onmiddellijk worden
opgenomen in het ziekenhuis. De vastgoedhandelaar zit op dit moment  zijn straf
uit in de gevangenis in

Lelystad en lijdt aan prostaatkanker. In oktober vorig jaar voerde Paarlberg al
een soortgelijk kort geding. ,,Toen beloofde justitie beterschap"", aldus
Hamburger-Knoops. Het kort geding dient dinsdag.  Jan Dirk Paarlberg werd in
2012 veroordeeld tot vier jaar celstraf wegens  witwaspraktijken, oplichting en
belastingfraude. (ANP)

* Vervangende titel / Replacement title

LANGUAGE: DUTCH; NEDERLANDS"
164107849,2015-06-25T00:00:00,Labbekak,989907754,NRC Media B.V.,,Frits Abrahams,,Achterpagina; Blz. 20,,555,,"'Labbekakken"", noemt werkgeversvoorzitter Hans de Boer uitkeringsgerechtigden.
Het is een woord dat mijn vader ook weleens gebruikte. Die had, net als De Boer,
af en toe zijn rechtse, volkse oprispingen waarbij hij geen blad voor de mond
nam. Dan zat hij een beetje onderuitgezakt in zijn stoel met de krant waarin hij
net weer 'iets belachelijks' had gelezen. Den Uyl had er weer helemaal niks van
begrepen, het land ging naar de sodemieter met al die mensen die geen flikker
uitvoerden.

In die jaren had je Archie Bunker op de tv, als een voortzetting van je vader
met andere, satirische middelen. Archie was het buitengewoon rechtse gezinshoofd
uit de Amerikaanse serie All in  the Family. Hij lag voortdurend overhoop met
zijn linkse, langharige schoonzoon. Een hilarische serie, maar niet voor mijn
vader die het liever bij Wim Kan hield. Meer vaders moeten zich ongemakkelijk
hebben gevoeld bij het lachen om die reactionaire Archie.

Nu zou zo'n serie niet meer gemaakt kunnen worden, tenzij Archie tot een linkse,
politiek correcte oude baas getransformeerd wordt, die voortdurend op de rechtse
tijdgeest kankert terwijl zijn kortharige kinderen hem in de maling nemen: ,,Pa,
wij zeggen gewoon wat we denken!""

Labbekak is een woord dat ook Geert Wilders in de mond had kunnen nemen. Wilders
houdt van die ouderwetsige woorden die meer bij het Nederland van de jaren
zestig en zeventig horen. Uitdrukkingen als 'knettergek', 'zijn biezen pakken',
en 'geen knip voor de neus waard zijn'. De taal van Swiebertje, zoals Jan
Kuitenbrouwer Wilders' taalgebruik heeft genoemd.

Het is dan ook geen toeval dat Hans de Boer al die, in zijn ogen, aartsluie
'bijstanders' in de Volkskrant toevoegde: ,,Handen uit de mouwen!"" De Boer liet
ook weten dat hij graag 'een goede verstandhouding' met Wilders wil. Dat moet
geen probleem zijn. Ik hoor Wilders nu al tegen hem roepen: ,,We geven 'm van
katoen!""

Van Dale geeft drie betekenissen voor labbekak: 1. Prater, babbelaar, kletser.
2. Kwaadspreker. 3. Slap, benauwd, vreesachtig persoon, synoniem schijtlaars. Er
staat een citaat bij uit een boek van Tip Marugg: ,,We denken van onszelf dat we
helden zijn, maar in werkelijkheid zijn we labbekakken.""

Uit deze beschrijving leid ik af dat de woordkeus van Hans de Boer ook om
taaltechnische redenen nogal ongelukkig is. Hij bedoelde luiaards,
lanterfanters, profiteurs; iemand die op kosten van een ander leeft. We hebben
daar een mooi woord voor dat net als labbekak wat in onbruik is geraakt:
uitvreter.

Ik vermoed dat De Boer 'lammelingen' of 'lamzakken' heeft willen zeggen, maar
intuïtief bij 'labbekakken' uitkwam omdat het beter bekt als je lekker ruig uit
de hoek wilt komen - en dat wilde hij ongetwijfeld als nieuwe
werkgeversvoorzitter.

Diederik Samsom heeft De Boer nu zelf een labbekak genoemd omdat hij het verdomt
om gehandicapten aan werk te helpen. Samsom had de oudere werklozen er nog aan
kunnen toevoegen, maar toch ben ik tegen zijn jij-bak - niet origineel genoeg.
Laten we een ander woord voor De Boer zien te vinden. Het moet ook een beetje
archaïsch zijn en tegelijkertijd volks en kernachtig; het mag ook best enige
verontwaardiging uitdrukken over iemand die generaliserend over een afhankelijke
minderheid spreekt en tegelijkertijd de zelfverrijking van een andere minderheid
goedpraat.

Oetlul?

LANGUAGE: DUTCH; NEDERLANDS"
164107850,2015-06-25T00:00:00,'Bijstandsgerechtigden zijn labbekakken die gewoon asperges kunnen steken'; Factcheck,989907754,NRC Media B.V.,,Eppo König,,Economie,,629,,"Dat zei VNO-NCW-voorzitter Hans de Boer gisteren in de Volkskrant.

Nederlanders en immigranten in de bijstand zijn ,,labbekakken"" van wie driekwart
gewoon aan het werk moet, zei VNO-NCW-voorzitter Hans de Boer gisteren in de
Volkskrant. ,,Gewoon asperges steken, in het zonnetje, met de radio aan? Wat is
daar fout aan?"" Premier Rutte noemde De Boers uitspraak ,,totaal ongepast"",
minister Asscher ,,een middelvinger"", FNV-voorzitter Heerts het ,,voorbij het
fatsoenlijke"" -  en De Boer bood excuses aan. We checken enkele uitspraken uit
het  interview.

Op het universum van Hans de Boer (1955): zoon van een  Friese
postkantoorhouder, selfmade ondernemer en miljonair en  Curaçao-liefhebber. Het
is niet de eerste keer dat hij de polder in de gordijnen jaagt. De Boer houdt
wel van ,,een beetje prik in de cola"".

Nederland telt bijna 700.000 werklozen in de WW en 500.000 in de bijstand,
beweerde De Boer.

Dat is een flinke overschatting. In mei hadden ruim 416.000 mensen een
WW-uitkering, volgens uitkeringsinstantie UWV. In maart telde  het CBS ruim
424.000 mensen met een bijstandsuitkering.

Driekwart van de bijstandsgerechtigden bestaat uit  labbekakken.

Van Dale omschrijft het woord 'labbekak' als lafaard,  De Boer doelde op
werkschuwe ,,bijstandsgenieters"".  Met 424.000 bijstandsuitkeringen gaat het in
theorie  dus om zo'n 306.000 labbekakken. Veel gericht onderzoek is er niet en
de cijfers verschillen. Ongeveer de helft van de mensen in de bijstand ervaart
,,drang en dwang"" om te solliciteren, rapporteerde  de inspectie Werk en Inkomen
eind 2011.    Maar de onderzoekers  concludeerden in 2008 weer dat 90 procent
van de werklozen een betaalde baan wil, wat het  Sociaal Cultureel Planbureau in
2010  bevestigde. Het CBS telde in 2013 bijna 3.000 'ontmoedigden' in de
bijstand en 56.000 in de WW: mensen die niet meer actief solliciteren.

Een 23-jarige lerares op een vmbo-school in Rotterdam-Zuid verdient 1.700 euro
netto: 600 euro mínder dan een even oude vrouw met 1 of 2 kinderen die voor haar
bijstandsuitkering een middag per week moet werken op dezelfde school.

Het inkomen van de lerares van 1.700 euro klopt. Een docente zonder vlieguren
verdient 1.824 euro netto, maar bijna niemand werkt voltijds, zegt de Algemene
Onderwijsbond. Het inkomen van de bijstandsmoeder van 2.300 euro is een raadsel.
Een alleenstaande ouder krijgt volgens de gemeente Rotterdam ongeveer 70 procent
van het minimumloon: 961 euro. Met kindgebonden budget voor twee kinderen komt
er 152 euro per maand bij: in totaal 1.113 euro. Met een tegenprestatie voor de
uitkering, zoals een middagje op een school werken, verdient een
bijstandgerechtigde niets. Los van zorg- en huurtoeslag en heffingskortingen zit
in het verhaal van De Boer een gat van  1.187 euro.

Van alle Somaliërs  die tien jaar of langer in Nederland verblijven zit de helft
in de bijstand  en heeft maar zo'n 20 procent werk.

Er zijn ruim 37.000 Somaliërs in Nederland. Volgens het Jaarrapport Integratie
(2014)  van het CBS zat ruim 40 procent van de Somaliërs die langer dan 9 jaar
in Nederland was in de bijstand.  Van diezelfde groep heeft bijna 40 procent
werk  in loondienst of als zelfstandige. Dat is twee keer zoveel als De Boer
zegt.

Premier Rutte belt Hans de Boer elke zaterdagochtend terwijl hij boodschappen
aan het doen is.

,,Die mededeling klopt niet"", volgens een woordvoerder van de premier.

Dat driekwart van de bijstandsgerechtigden uit labbekakken zou bestaan, is niet
helemaal te checken, maar het  staat ver af van de beschikbare gegevens. Ook de
andere uitlatingen van De Boer beoordelen wij als onwaar.

Premier Rutte belt niet elke zaterdag tijdens het winkelen  Hans  de Boer, aldus
een zegsman van de premier

Deze rubriek beoordeelt een bewering op waarheidsgehalte.

GRAPHIC: ,,Gewoon asperges steken, in het zonnetje, met de radio aan?"", aldus
VNO-NCW-man Hans de Boer.

LANGUAGE: DUTCH; NEDERLANDS"
164107851,2015-06-24T00:00:00,"Politiek aarzelt nog, beurs niet: geen Grexit; Column",989907754,NRC Media B.V.,,Coen Teulings,,Opinie,,621,,"Had ik me voorgenomen mijn column te wijden aan de gevolgen van Grexit, lijkt
het er  weer niet van te komen. Griekenland blijft een ondankbaar onderwerp. Ik
verkeer voortdurend in dubio wat daarover te schrijven. De zekerheden van
andere columnisten  doen mij  slechts gegeneerd doorbladeren. Toch wil ik drie
observaties met u delen.

Ten eerste: zijn Tsipras en Varoufakis en hun Syriza gek? Bij die vraag moet ik
denken aan een Zomergasten-uitzending  waar de speech van Ed van Thijn voor het
PvdA-congres in 1977 opnieuw werd vertoond, na de onderhandelingen voor het
kabinet Den Uyl II. Het congres was ontevreden en wilde Van Thijn terugsturen
naar de onderhandelingstafel. De onderhandelaar hield een vlammend betoog: ,,Doe
mij dit niet aan. Die man (Van Agt, CT) is gek, daar valt niet mee te praten. U
kunt alles van me vragen, maar niet opnieuw met hem aan tafel!"" Van Thijn had
vast gelijk, met die man was het lastig onderhandelen. Maar wij kennen nu de
einduitslag: Den Uyl II kwam er nooit, het werd Van Agt I. Tsipras en Varoufakis
zijn dus ongetwijfeld gek, net zoals van Agt, maar bij onderhandelingen is dat
een voordeel. En dat voelt de Griekse kiezer haarfijn aan. Ze zijn net zo trots
op hun onderhandelaars als het CDA indertijd op Van Agt.

Ten tweede: wat moet er met de Griekse schuld? Daar heeft John Maynard Keynes
bijna een eeuw geleden een lezenswaardig boek over geschreven, The Economic
Consequences of the Peace. Het was een felle aanklacht tegen de hoogte van de
herstelbetaling die de overwinnaars van de Eerste Wereldoorlog aan Duitsland
hadden opgelegd. De kwestie die Keynes opwierp was niet of die herstelbetalingen
moreel gerechtvaardigd waren. De kwestie die hij opwierp waren de gevolgen
ervan. Wat zou er gebeuren als de overwinnaars de betaling daadwerkelijk zouden
afdwingen? Duitsland heeft tussen 1919 (het einde van de oorlog) en 1923 (de
hyperinflatie) economisch wanbeleid gevoerd, net zoals de Grieken nu. De
overwinnaars stonden dus volledig in hun recht. Ze gunden de Duitsers zelfs
uitstel en zachtere condities (waar heb ik dat meer gehoord?), maar betaald zou
er worden! Wij kennen nu de gevolgen. Het heeft tot 1953 geduurd voor wijsheid
het won van rede en de schuld ondanks een Tweede Wereldoorlog grotendeels werd
kwijtgescholden. Griekenland moet dus gewoon nog even geduld hebben.

Ten derde: schuldreductie in ruil voor structurele hervormingen? Waarom stapt
Syriza daar niet op in? Natuurlijk moet Griekenland hervormen om economisch te
kunnen bloeien, daarover geen misverstand, dat is een Grieks belang. Maar is het
ook een Noord-Europees belang om de onvermijdelijke schuldreductie te koppelen
aan hervormingen? Is die dwingelandij behulpzaam bij het Griekse
hervormingsproces? Neem het meest succesvolle hervormingsprogramma in de EU van
de afgelopen 25 jaar, de arbeidsmarkthervorming in Duitsland. Nog in 2000 stond
Duitsland te boek als de zieke oude man van Europa: een uitzichtloze
werkloosheid van 10 procent, te hoge loonkosten, een eldorado van
insider-belangen. Dat alles is verleden tijd, een tastbare illustratie van het
nut van hervormingen. Hebben de discussies in Brussel Duitsland geholpen? Ik
denk het wel. Heeft de dreiging met boetes vanuit Brussel conform het verdrag
van Maastricht daaraan bijgedragen? Ik weet zeker van niet. Duitsland heeft zelf
intern het politieke draagvlak voor die hervorming gevonden. De koppeling van
schuldverlichting aan hervormingen werkt vanuit Grieks oogpunt dus
contraproductief. Zij dient louter om de Noord-Europese kiezers te verzoenen met
het onvermijdelijke. All politics is local. Dat is knap lastig als je het
interlocal eens moet worden.

Is die dwingelandij behulpzaam bij het Griekse hervormingsproces?

LANGUAGE: DUTCH; NEDERLANDS"
164107852,2015-06-24T00:00:00,Breng niet alles terug tot een rekensom,989907754,NRC Media B.V.,,,,Opinie,,1562,,"Politiek is boekhouden geworden. Dat heeft ons toenemende ongelijkheid,
vervuiling en een wantrouwende overheid gebracht, betoogt Jesse Klaver. Gisteren
hield hij een toespraak over hoe het volgens hem anders kan. Het begint allemaal
met het stellen van de juiste vragen.

'Er is iets verschrikkelijk mis met de manier waarop we vandaag de dag leven.
Dertig jaar lang hebben we een deugd gemaakt van het nastreven van materieel
eigenbelang. We vragen ons bij een nieuwe wet niet meer af: is het eerlijk, is
het goed, brengt het een betere samenleving dichterbij? We kijken alleen nog
maar naar wat dingen kosten, niet naar wat ze waard zijn.""

Prachtige woorden, maar niet mijn woorden. Tony Judt schreef ze. In zijn boek
Ill fares the land (Het land is moe). Ik las het in de zomer van 2010. Ik was
net Kamerlid geworden en vast van plan niet alleen beleidsstukken te lezen,
hoeveel pagina's papier het kabinet me ook toe zou sturen. Het boek maakte
indruk. Het opende hokjes in mijn gedachten. Net als andere denkers dat eerder
hadden gedaan.

,,We moeten weer leren de juiste vragen te stellen."" Dat schreef Judt ook. En
precies dat stelde ik mijzelf tot opdracht. Ik wil het in debatten niet alleen
hebben over de maatregelen op de agenda, maar ook over de visie die eraan ten
grondslag ligt. Leren de juiste vragen te stellen.

Maar dat  kost tijd. Tijd om te denken, te lezen, te praten over waar je voor
staat, waar je voor gaat en waar je naartoe wil. Die tijd heb ik genomen, met
het schrijven van een boek. Dat zorgde ervoor dat ik werd gedwongen los te komen
van de actualiteit en te onderzoeken wat mijn diepste drijfveren waren. Het
resulteerde uiteindelijk in de strijd tegen wat ik het economisme ben gaan
noemen.

Onder het economisme versta ik, in de meest beknopte samenvatting: het idee dat
alle politieke en maatschappelijke problemen terug te brengen zijn tot een
rekensom. Dat het financiële argument altijd doorslaggevend is.

Mijn stelling van vandaag is dat het economisme politiek tot eenheidsworst
maakt. Het verengt ons denken, weerhoudt ons van een ideologisch debat en het
maakt van politiek een soort boekhouden voor gevorderden.

De enige vragen die nog worden gesteld zijn: wat betekent een nieuwe wet voor
onze economische groei, voor onze staatsschuld en concurrentiepositie? Dat zijn
niet de juiste vragen. En dat is de reden dat vrijwel alle partijen het
economisme als referentiekader hebben overgenomen. Dat zelfs de partijen op
links zijn gaan geloven in wat ik de mythes van het economisme noem.

Laten we beginnen met de mythe van de onzichtbare hand; de mythe dat het najagen
van persoonlijke hebzucht leidt tot collectieve voorspoed.

Collectief proef je de noodzaak om klimaatverandering tegen te gaan, maar
individueel laten we ons leiden door andere overwegingen. Je kunt voor twee
tientjes naar Rome vliegen of voor 200 euro gaan met de trein. Dan begrijp ik
dat de keuze snel gemaakt is.

Soms wordt wel geprobeerd om aan de negatieve externe effecten een prijs te
hangen: Vervuiling van het drinkwater? Wat kost het om dit schoon te maken?
CO2-uitstoot? Wat is de prijs om deze te beperken? Extra geluidshinder? Wat kost
isolatie van woningen? Het zijn niet de juiste vragen.

Wat we ons zouden moeten afvragen is: hoe voorkomen we de vervuiling van het
drinkwater, hoe voorkomen we CO2-uitstoot, hoe voorkomen we geluidshinder?
Vervuilen en meer grondstoffen gebruiken dan nodig is, is niet juist, ook niet
tegen de juiste prijs. Daarom hebben we ook een ideologisch debat nodig. Geen
rekensom die dat kan vervangen.

Jarenlang werd ons verteld dat als de economie groeit, iedereen erop
vooruitgaat. Trickle-down economics, noemde president Reagan dat. Maar de
verschillen tussen rijk en arm nemen toe. Het is een mythe dat economische groei
automatisch ten goede komt aan iedereen.

Kort geleden stond er een Franse econoom op die na jaren van dataonderzoek het
bewijs leverde voor wat velen al voelden: hij doorprikte de mythe dat we voor de
aanpak van armoede en ongelijkheid gewoon de koek wat groter moeten maken, een
ook door linkse partijen gevierd standpunt. Piketty maakte razendsnel furore en
niet alleen bij linkse politici zoals ik. Zelfs Christine Lagarde, directeur van
het IMF, gelooft niet meer dat het rijzende tij alle boten optilt. Het tilt
alleen de grote jachten op, zo corrigeerde ze president Kennedy. Actief
overheidsbeleid is nodig om te zorgen voor een eerlijke verdeling van welvaart.

Al sinds de jaren 80 vertellen economisten ons dat gebrek aan concurrentie de
overheid traag, bureaucratisch, inefficiënt en dus onnodig duur maakt, terwijl
de 'tucht van de markt' bedrijven zou dwingen tot efficiënt werken.

Deze mythe werd in de jaren tachtig en negentig dominant en leidde tot een grote
privatiseringsgolf. Kostenbeheersing? Dacht het niet. Kijk naar de
vastgoedwaanzin van het ROC in Leiden, het debacle rond de Fyra en de penny
wish, pound foolish-beslissingen in de zorg.

Opnieuw werden de juiste vragen niet gesteld. Wat gebeurt er als de burger
verandert in een consument? Tot welke cultuurverandering binnen een organisatie
leidt de entree op de markt? Wat betekent het voor de salarissen van de
bestuurders? Voor de arbeidsvoorwaarden van werknemers?  En: geven we met
privatisering niet een belangrijk middel weg om te sturen op de lange termijn?

In de plannen van het kabinet voor een belastingherziening gaat iedereen erop
vooruit. Iedereen, behalve de mensen die het minst te besteden hebben. De mensen
met een uitkering, die rond moeten komen van een bijstandsinkomen.

Dat is niet omdat het de VVD en de PvdA niet gelukt is om de knoppen van het
stelsel zo af te stellen dat iedereen profiteert. Het is een bewuste keuze.
Want, zo is de economistische redenering, als die luie mensen met een uitkering
erachter komen dat ze meer kunnen verdienen als ze een baan nemen, dan komen ze
wel van de bank af.

In de VS boeken de Conservatieven veel succes met een pleidooi voor tax relief.
In Nederland is het ook een mythe geworden: belastingverlaging is goed,
belastingverhoging is slecht. Of algemener geformuleerd: collectieve uitgaven
zijn een probleem, private uitgaven zijn een zegen. De economistische logica is:
hoge overheidsuitgaven moeten betaald worden door meer belasting. Een hoge
belastingdruk is slecht voor de koopkracht van mensen, en daarmee slecht voor de
economische groei en dus slecht voor de werkgelegenheid. Oplossing:
belastingverlaging. Om deze te betalen, u raadt het al, moet de overheid
kleiner.

Het is een platte discussie. Het staat ver af van waar de discussie echt over
zou moeten gaan. Niet een simpel kleiner of groter, maar waar wil ik een actieve
overheid en waar niet? En welke waarden liggen daaraan ten grondslag? Dat zijn
de vragen waar het om draait.

Deze vijf mythes zijn ons altijd gepresenteerd als neutrale feiten. PvdA, VVD,
CDA, D66: allemaal zijn zij in de mythes van het economisme gaan geloven. Met
als gevolg dat zij de samenleving al dertig jaar lang dezelfde richting
opsturen: meer markt, meer groei, minder overheid. Wat heeft het ons opgeleverd?
Meer ongelijkheid, meer milieuvervuiling en een overheid die wantrouwend staat
tegenover zijn eigen burgers.

Maar hé: dit kwam uit de rekenmodellen! Die rekenden ons haarfijn voor:
belastingverlaging leidt tot meer banen, controle tot meer werkenden,
economische groei tot meer welvaart. Maar ons begrip van welvaart is veel te
beperkt. Welvaart is minder dan geluk. Geluk gaat ook over hoe goed je relatie
is, om maar wat te noemen. Maar welvaart is ook meer dan hoeveel er in je
portemonnee zit. Robert Kennedy zei het al: het bruto binnenlands product meet
eigenlijk alles, behalve dat wat het leven de moeite waard maakt.

Het evenwicht tussen markt, samenleving en overheid is de afgelopen dertig jaar
zoekgeraakt.  Politici zijn Nederland gaan besturen als een bedrijf, maar
Nederland is geen bv. We zijn een democratie. Ik wil niet sturen op
winstcijfers, of op economische groei, ik wil dat idealen centraal staan in de
besluiten die ik neem. Zuinig zijn op de aarde. Mensen in staat stellen hun hart
te volgen. Iedereen draagt bij en niemand laten we achter.  We moeten een nieuw
evenwicht vinden, tussen markt, samenleving en overheid. Met wat minder markt,
met een andere overheid en met meer samenleving.

Er is behoefte aan politiek waarbij niet alleen telt wat we in geld kunnen
uitdrukken, maar waarin ook telt wat intrinsiek waardevol is: natuur,
vriendschap, kunst, gezond voedsel.

Dat is de politiek waar ik aan wil werken.

Ik leg me niet neer bij de status quo.

Verandering is mogelijk, de wereld zoals we die nu kennen is ons ook niet
overkomen. Hij is bedacht door mensen met een idee, met een droom, met een
ambitie. Niemand van ons is minder dan die mensen, en er is geen enkele reden om
de wereld te accepteren zoals die is. Daarom moeten we durven om te dromen en
groot te denken, moeten we durven om onze plannen uit te voeren, om te falen en
opnieuw te beginnen. Vooruitgang begint met een doel, een ideaal.

Niet met een rekensom of met een model, maar met een keuze over wat we
belangrijk vinden. Wat we zelf hebben opgebouwd, kunnen we ook zelf veranderen.

Dat is hoop.

Vijf mythes zijn ons gepresenteerd als neutrale feiten en zelfs links is ze gaan
geloven

Jesse Klaver werd vijf weken geleden fractievoorzitter van GroenLinks in de
Tweede Kamer.

LANGUAGE: DUTCH; NEDERLANDS"
164107853,2015-06-23T00:00:00,In het midden,989907754,NRC Media B.V.,,,,Media,,254,,"Horizontaal: 1.  (Geen) niveau 5.  Zanger die zichzelf vergeleek met Leonardo en
Michelangelo 9.  Bevlieging 10.  Titel 11.  Smerige vloeistof 12.  Lekkere boot
14.  Foedraal 16.  Water waar je beter van moet worden 17.  Vogel 18.
Meubelontwerpende broers 24.  Zhang __, Chinese regisseur (Raise the Red
Lantarn) 25.  Gitarist van Queen 26.  Niet voederen __ 29.  Gereserveerd 30.
Past voor houder of oen 32.  'Tour-organisator __ dreigt uit UCI te stappen' 33.
Luctor __ emergo 34.  Evenzo 35. 'Nederlandse vrouw ontvoerd in __' 36.  '
Huizenprijzen verder in de __' Verticaal: 1.  Haarstukje 2.  Spiro __,
afgetreden vice-president onder Nixon 3.  A __ Kind of Love, Mindbenders-hit 4.
Gatenmaker 5.  Goebbels wilde 'den totalen' 6.  De N van NTR 7.  Succesvolle
jongeling 8.  Broer van Jakob, zoon van Isaak 10.  Neerlands trots in de Ronde
van Zwitserland 13.  Geestelijk vader 15.  Vlees noch vis 19.  Eenvoudig 20.
Monopoly-straat in Rotterdam 21.  Zakkenwasser 22.  Van As of Campbell 23.
Educatieve beweging 27.  Team __ 28.  Beamon of Woodward 31.  Kunnen vervelende
mensen op

Oplossing 22 juni. Horizontaal: 1. SHIT 7. SLOK 11. POSTBODE 14. TIPI 15. ELI
16. EMIGREREN 18. LESAUTO 20. OGEND 22. HUGES 25. INHALIG 30. INENTING 32. LEDA
33. NIET 34. MEEWEGEN 35. TERE 36. SOMS Verticaal: 1. SPEL 2. HOLE 3. ISIS 4. TT
5. COMTE 6. HEG 7. STEG 8. LIRE 9. OPEN 10. KIND 12. BEURST 13. DIOXINE 17. ROTH
19. AGENTE 21. INGEN 22. HINT 23. UNIE 24. GEER 26. ALES 27. LEGO 28. IDEM 29.
GANS 31. IMF

In het midden: GREXIT

LANGUAGE: DUTCH; NEDERLANDS"
164107854,2015-06-23T00:00:00,[wegens wangedrag Amsterdam. ABN Amro heeft opnieuw...]*,989907754,NRC Media B.V.,,,,Economie; Blz. 1,,102,,"wegens wangedrag

Amsterdam. ABN Amro heeft opnieuw een werknemer van het kantoor in Dubai
ontslagen, omdat die zich niet aan de interne regels van de bank had gehouden.
In januari werden ook al zes medewerkers ontslagen vanwege misstanden. Daarop
volgde een intern onderzoek. De werknemer in kwestie heeft begin vorig jaar
privé van een klant een geld aangenomen, buiten de bank om. Dat is volgens ABN
Amro in strijd ,,met de toepasselijke regels en gedragslijnen"". Om welk bedrag
het ging, zegt de bank niet. Er zou geen geld van klanten of derden zijn
verduisterd. (NRC)

* Vervangende titel / Replacement title

LANGUAGE: DUTCH; NEDERLANDS"
164107855,2015-06-23T00:00:00,"Soms meer loon, soms een vakbond, vaak dezelfde misère",989907754,NRC Media B.V.,,Door onze redacteur Floris van Straaten,,Economie,,1451,,"Reportage Bangladesh Na de ramp met 'Rana Plaza' is de veiligheid in de
Bengaalse textielindustrie iets verbeterd.

Voor de poort van de Bengaalse kledingfabrikant Al-Muslim staat Shamodi, een
tenger 18-jarig meisje met een bontgekleurde hoofddoek. Met tientallen anderen
wacht ze in een rij, langs de hoofdweg naar de hoofdstad Dhaka waar luid
toeterende, gammele bussen en vrachtwagens voorbijrazen, of ze vandaag in de
fabriek aan de slag kan als losse arbeidskracht.

Dat ze voor dit glanzende nieuwe fabrieksgebouw staat, heeft alles te maken met
het trauma van 'Rana Plaza', toen in april 2013 het textielcomplex in Savar
instortte en ruim 1.100 mensen om het leven kwamen. ,,Ik werkte eerst in een
oude kledingfabriek, maar schrok me te pletter toen er vorige maand na de
aardbeving in Nepal plotseling een grote scheur in een muur was ontstaan"",
vertelt ze. ,,Daar wilde ik in elk geval niet langer werken.""

De ramp in Savar, een van de grootste uit de industriële geschiedenis, schokte
de wereld en achtervolgt velen nog altijd. Om te beginnen de slachtoffers die
het overleefden. Zij brengen sindsdien vaak meer tijd in ziekenhuizen door dan
daarbuiten. De 35-jarige Nilufa Begum ligt in het halfdonker op een bed in een
ziekenhuis bij Savar bij te komen van de zoveelste operatie aan haar verminkte
been. Eerder was ze al behandeld door nier-, oog- en traumaspecialisten. ,,Mijn
leven is zinloos geworden"", snikt ze.

Zoiets zou nooit meer mogen gebeuren, klonk het twee jaar geleden overal, het
luidst in Europa en in de Verenigde Staten. Het moest uit zijn met de manier
waarop machtige fabrikanten en westerse kledingmerken vrouwen en mannen voor een
hongerloontje T-shirts en broeken lieten maken in krakkemikkige fabrieken die
elk moment  konden instorten of in brand  vliegen.

Maar hoeveel is er terechtgekomen van die mooie voornemens? ,,Ik denk dat we
twee jaar geleden niet hadden verwacht dat we al zo ver zouden zijn"", luidt het
opbeurende oordeel van Lilianne Ploumen, de Nederlandse minister van
Ontwikkelingssamenwerking en Handel. Deze maand was ze voor de derde keer in
twee jaar in Bangladesh om de Bengaalse regering en de fabriekseigenaren te
manen de vaart in de hervormingen te houden. Ze geldt als een van de actiefste
westerse politici op dit terrein.

Zowel de regering als de BGMEA, het Bengaalse verbond van kledingexporteurs,
draalde bij het invoeren van  verbeteringen die de industrie veel geld kosten.
Tientallen fabriekseigenaren zijn zelf lid van het parlement en zorgen er zo
vaak voor dat hun belangen niet geschaad worden. Een nieuwe arbeidswet die de
regering had beloofd, liet maar op zich wachten. Volgende maand zal die
eindelijk gereed zijn, kreeg Ploumen te horen.

Toch bevestigt Srinivas Reddy, de directeur van het kantoor van de
internationale arbeidsorganisatie ILO in de hoofdstad Dhaka, dat er veel ten
goede is veranderd. ,,Er is vooral op het terrein van de veiligheid belangrijke
vooruitgang geboekt"", zegt Reddy. Er is aanmerkelijk meer toezicht gekomen, niet
alleen op de bouw, maar ook op  brandveiligheid. Zijn er voldoende
sprinklerinstallaties? Werkt het brandalarm? Zijn de brandgangen niet
geblokkeerd? Werknemers bevestigen desgevraagd dat ze tegenwoordig vaak
brandalarmoefeningen houden in hun fabrieken. Sinds kort zijn er hier en daar
zelfs drills voor als er een aardbeving is.

Volgens gegevens van de ILO zijn er inmiddels ruim 2.800 fabrieken
geïnspecteerd, voor 80 procent bedrijven die op de export zijn gericht. Hoeveel
kledingfabrieken Bangladesh telt, is overigens nog altijd onduidelijk.
Schattingen lopen uiteen van 4.500 tot 9.000. Er zijn sinds de ramp 34 gebouwen,
die te onveilig werden bevonden, gesloten. ,,Dat zou zonder Rana Plaza nooit
zijn gebeurd"", zegt Reddy.

Een centrale rol bij de versterking van het veiligheidsbeleid vervulde Accord,
een samenwerkingsverband van ruim 200, vooral Europese bedrijven die kleding
importeren uit Bangladesh. Accord opende in 2013 een kantoor in Dhaka om te
helpen met de inspecties,  de veiligheid in de kledingfabrieken in de
exportsector te vergroten en om adviezen te geven.

Er is meer. Zo zijn de circa vier miljoen werknemers in de Bengaalse
kledingindustrie - merendeels jonge vrouwen - na de ramp een stuk alerter en
mondiger geworden. Ze zullen zich - net als Shamodi - niet gauw meer door
managers fabrieksgebouwen in laten drijven wanneer ze vrezen dat daarmee iets
mis is. Via de sociale media - waartoe ook steeds meer arbeiders toegang hebben
- zijn ze zich meer bewust  van misstanden. ,,Als een manager nu een werknemer
klappen geeft, gaat die fabriek plat"", zegt Ibadad van Rijckevorsel, een
Nederlandse kledinginkoper in Dhaka.

Ook zijn inmiddels in meer kledingfabrieken  vakbonden toegestaan.  Nu zijn ze
actief in  ruim 200 fabrieken. Maar veel eigenaren weigeren botweg
vakverenigingen tot hun bedrijven toe te laten.

Soms nemen werkgevers zelf het initiatief. ,,In onze fabriek is geen vrije
vakbond"", zeggen Shefali  en Ayesha, twee verlegen lachende 18-jarige
werkneemsters van Kims Corporation, een fabriek aan een modderig weggetje  even
buiten Savar. ,,De eigenaar heeft zelf een soort bond opgericht met
vertegenwoordigers van de arbeiders die door hemzelf zijn uitgekozen.""

Maar de lonen blijven vaak beschamend laag.  Shefali en Ayesha vertellen dat ze
per maand, voor zes dagen werken, 5.300 respectievelijk 5.600 taka krijgen, iets
meer dan 60 euro.  De regering heeft in 2013 onder zware druk uit het buitenland
het minimumloon verhoogd tot 5.300 taka. Maar zelfs met dit bedrag wordt vaak de
hand gelicht. In het bedrijf naast Kims Corporation, Woo Ree Apparels, is het
beginsalaris maar 3.500 taka, vertellen werkneemsters die net terugkeren van hun
lunchpauze.

Overuren, vaak tot elf uur 's avonds, komen veel voor, maar worden zelden
uitbetaald. Bovendien krijgt het personeel de lonen dikwijls niet op tijd. Het
komt volgens lokale vakbondsmedewerkers ook vaak voor dat werknemers, wanneer ze
na een paar jaar eindelijk in aanmerking komen voor een loonsverhoging,
simpelweg ontslagen worden omdat de eigenaar geen zin heeft meer loon te
betalen.

Zo dringt zich de indruk op dat de fabriekseigenaren weliswaar, onder druk van
de westerse importeurs, hebben geïnvesteerd in de veiligheid van hun fabrieken,
maar die kosten deels weer afwentelen op de werknemers.

De vakbonden schatten onlangs dat een 'leefbaar' loon eigenlijk op zo'n 12.000
taka ligt, ruim twee keer het minimumloon.  Ploumen sprak in dit verband van
'fair pricing', een redelijke prijs die westerse kledingfirma's zouden moeten
betalen,  zonodig door de prijzen in de winkel iets te verhogen. Maar critici
betogen dat je er niet zeker van kunt zijn dat zo'n prijsverhoging aan de lokale
werknemers ten goede komt. En wanneer je de lonen flink verhoogt, zullen veel
kledingbedrijven voortaan met hun orders liever aankloppen in landen met nog
lagere lonen, zoals Ethiopië.

In het algemeen blijft de controle in het door corruptie geplaagde Bangladesh
een heikelpunt. Zo maken veel fabrieken die voor de export produceren nog altijd
gebruik van subcontractors, als ze zelf even niet voldoende capaciteit hebben om
een order uit te voeren. En die onderaannemers schakelen op hun beurt vaak weer
andere onderaannemers in, want niemand zegt 'nee' tegen een order. Dat zijn vaak
niet meer dan groezelige werkplaatsjes met enige tientallen werknemers, die tot
in de binnenstad van Dhaka worden aangetroffen. Hun marges zijn smaller en ze
behandelen hun werknemers minder goed dan de op export gerichte bedrijven. Een
aanzienlijk deel van de fabrieken in Bangladesh produceert bovendien voor de
Aziatische markt. De inkopers uit die landen bekommeren zich niet om
arbeidsomstandigheden in Bengaalse fabrieken.

Zo is er geleidelijk een tweedeling ontstaan in de Bengaalse kledingindustrie.
Aan de ene kant fabrieken die exporteren naar westerse landen en aan bepaalde
normen voldoen (of althans geacht worden te voldoen). Aan de andere kant
fabrieken waar de zaken vaak nog min of meer zo gaan als voor  'Rana Plaza'. De
hoop van de ILO en van veel westerse landen is dat de verbeteringen in fabrieken
die naar het Westen exporteren een positieve invloed hebben op andere fabrieken.
,,Het zou oneerlijk zijn als we ons alleen  zorgen maakten om arbeiders die
werken in bepaalde fabrieken en niet om die in andere fabrieken"", beaamt Reddy.
Maar niemand betwist dat het nog lang kan duren voor die positieve invloed
overal doorwerkt.

160

miljoen inwoners heeft Bangladesh.

160

miljard dollar was het bruto binnenlands product van Bangladesh in 2014. Dat
komt neer op gemiddeld 1.000 dollar per inwoner in dat jaar.

6

procent was de economische groei van Bangladesh in 2014.

GRAPHIC: Lunchpauze in Savar. Na de ramp is er een tweedeling in de Bengaalse
kledingsindustrie ontstaan tussen bedrijven die veiliger zijn geworden en
bedrijven waar het nog min of meer gaat als voor de instorting van 'Rana Plaza'.
/ Bij de instorting van het acht verdiepingen tellende compex 'Rana Plaza' met
textielfabriekjes in Savar, Bangladesh, in april 2013, kwamen meer dan 1.100
mensen om het leven. / Savar bij Dhaka in Bangladesh

LANGUAGE: DUTCH; NEDERLANDS"
164107856,2015-06-22T00:00:00,Opvang in de regio? De regio zit al boordevol; Dwars,989907754,NRC Media B.V.,,Carolien Roelants,,Buitenland,,476,,"Eén op iedere 122 mensen in de wereld was eind 2014 vluchteling, ontheemde of
asielzoeker,  meldde de VN-vluchtelingenorganisatie UNHCR vorige week. 59,5
miljoen,  voegden de auteurs  eraan toe voor de lezer die niet meteen het totale
aantal wereldburgers paraat heeft. Vorig jaar  sloegen  elke dag gemiddeld
42.500 mensen op de vlucht, binnen of buiten het eigen land.  Als tot en met
vandaag zo is doorgegaan - en er is volgens mij geen enkele reden om aan te
nemen dat dat niet zo is - zijn er vandaag 66,8 miljoen vluchtelingen,
ontheemden en asielzoekers. Minus een kleine 130.000 die in 2014 naar huis
konden terugkeren, volgens UNHCR het kleinste aantal in 31 jaar. Tsja, er is
alleen maar oorlog bij gemaakt vorig jaar.

Genoeg cijfers! Ik wilde natuurlijk  toe naar  het opinieartikel van
VVD-fractieleider Halbe Zijlstra in deze krant op 17 juni. U las het: Europa
wordt  overstroomd  met migranten en asielzoekers (waarom bent u zo zuinig met
het  woord vluchteling, meneer Zijlstra?). Als we niets doen, dan worden de
Europese samenlevingen, inclusief de onze,  ontwricht.  Dan moeten we de grenzen
sluiten en dan ,,zetten we de bijl aan  de wortel van de Europese Unie"".

Nu de oplossing: de prikkel weghalen om hierheen te komen. Door opvang in de
regio.

Alsof ze niet al bijna allemaal in de regio worden opgevangen.  Toch nog maar
een paar cijfers. Laat ik de Syriërs nemen, omdat ik daar toevallig wel wat van
afweet en omdat die een belangrijk deel uitmaken van de vluchtelingen
(migranten, asielzoekers)  die de Middellandse Zee over komen. Meer dan vier
miljoen Syriërs zijn sinds in 2011 de opstand tegen Bashar al-Assad uitbrak hun
land uit gevlucht, van wie 95 procent  zich nu in vijf landen bevindt:  Turkije,
Libanon, Jordanië, Irak en Egypte. Turkije  heeft er  1,59 miljoen en is daarmee
het land met de meeste vluchtelingen in de wereld.  Libanon daarentegen heeft de
meeste vluchtelingen per inwoner: 232 op 1.000 staatsburgers. Dit zijn allemaal
officieel geregistreerde vluchtelingen; hulporganisaties gaan ervan uit dat er
in al die opvanglanden in werkelijkheid méér zijn.

Bent u daar nog, meneer Zijlstra? U had het over ontwrichting van onze
maatschappij, wat dacht u van de hunne?  Die vluchtelingen moeten ergens wonen,
dus stijgen de huren, ze moeten werken, dus dalen de lonen en stijgt de
werkloosheid. De werkloosheid staat nu in Libanon op  24 procent; van de jeugd
heeft  35 procent geen baan. Onderwijs en gezondheidszorg zijn overbelast. Ik
heb   wel eens over de rattenkampjes geschreven waar vluchtelingen bivakkeerden;
en garages en oude schoolgebouwen. Ik ben   verbaasd dat er nog maar zo weinig
naar Europa proberen te komen.

O ja, dit nog: UNHCR heeft dit jaar 4,5 miljard dollar nodig voor hulp aan
Syrische vluchtelingen. Daarvan is nu ongeveer 20 procent binnen. Dus als u toch
iets wilt doen?

LANGUAGE: DUTCH; NEDERLANDS"
164107857,2015-06-22T00:00:00,"Prijs koopwoningen gestegen met 2,6 procent",989907754,NRC Media B.V.,,,,Economie,,239,,"Amsterdam. Bestaande koopwoningen waren in mei 2,6 procent duurder vergeleken
met dezelfde maand in 2014. De prijzen liggen nu ruim een jaar hoger in
vergelijking met een jaar eerder. Dit blijkt uit vanochtend gepubliceerde
cijfers van het Centraal Bureau voor de Statistiek (CBS) en het Kadaster.

Het gemiddelde prijsniveau van bestaande koopwoningen was in mei ongeveer even
hoog als in oktober 2003. In juni 2013 bereikten de huizenprijzen een dal.
Sindsdien is er sprake van een licht stijgende trend. Vergeleken met juni 2013
lagen de prijzen afgelopen maand 4,6 procent hoger. Ten opzichte van augustus
2008, toen de huizenprijzen een piek bereikten, is het prijsniveau 17,8 procent
lager.

Ook het aantal verkochte woningen zit flink in de lift. Het Kadaster bracht
donderdag naar buiten dat in de maand mei 12.827 woningen werden verkocht. Dat
is ruim 7 procent meer dan in mei 2014. In de eerste vijf maanden van 2015 zijn
er 60.102 woningen verkocht, ofwel ruim 16 procent meer dan een jaar eerder.

Rabobank voorspelde vorige maand in haar 'kwartaalbericht woningmarkt' dat de
koopwoningenmarkt zich in elk geval de komende twee jaar positief zal
ontwikkelen. Afgelopen jaar stegen de huizenprijzen met 0,9 procent.

In 2015 verwacht de bank een gemiddelde stijging van 1,5 à 3,5 procent. In 2016
gemiddeld tussen de 2 en 4 procent. Belangrijkste voorwaarde voor verdere groei
is een aanhoudend lage rente, stelt de bank. (NRC)

LANGUAGE: DUTCH; NEDERLANDS"
164107858,2015-06-22T00:00:00,Extreem-rechts pakt alles op voor actie tegen vluchtelingen,989907754,NRC Media B.V.,,Door onze correspondent Caroline de Gruyter,,In het nieuws,,570,,"OostenrijkEen psychotische man reed zaterdag op winkelend publiek in. FPÖ-leider
Strache hintte direct  op een religieus motief, waar geen aanwijzing voor is.

Wenen. In het stadje Graz reed zaterdag rond lunchtijd een automobilist met 100
kilometer per uur in op winkelend publiek. Amper was bekend dat er drie doden en
34 zwaargewonden waren, of de extreem-rechtse FPÖ-leider Hanz-Christian Strache
tweette al dat de dader een Bosniër was en een ,,religieus geïnspireerde aanslag
niet wordt uitgesloten"". Ook in  de krant Kronenzeitung  speculeerde hij over
een terreuraanslag.

Even later  bleek de dader (26) van de 'Amokfahrt' een psychoot die in mei
wegens geweldpleging bij vrouw en kinderen was weggehaald. De man was op zijn
vierde uit Bosnië gekomen en heeft de Oostenrijkse nationaliteit. De politie
sloot terroristische of religieuze motieven uit. Strache, die ooit banden met
neonazi's had en zelf  van Tsjechische origine is, paste zijn artikel aan. Toen
er kritiek kwam op zijn voorbarige conclusies, tweette hij dat hij slachtoffer
van ,,een hetze"" was geworden. Sindsdien beschuldigen hij en zijn critici elkaar
ervan politiek munt te slaan uit het drama.

Zulke politieke reacties worden  in Oostenrijk  frequenter. De heersende
socialisten en conservatieven,  sinds de Tweede Wereldoorlog  vrijwel
onafgebroken aan de macht, kregen bij de vorige verkiezingen nog net een
meerderheid: 50,8 procent.  Extreem-rechts, dat  een lange traditie heeft, is na
een diepe dip tien jaar geleden weer in opmars en staat  in de peilingen op 28
procent.

De FPÖ is dicht bij de macht en doet alles om haar te krijgen. De andere twee
partijen gaan steeds verder om de macht te houden. Zo besloot de (conservatieve)
minister van Binnenlandse Zaken tien dagen geleden geen asielverzoeken meer in
behandeling te nemen. Het enige dat de Oostenrijkse immigratiedienst nog doet is
asielzoekers terugsturen  die  in andere EU-landen aanvragen hebben gedaan en,
volgens de Europese 'Dublin'-regels, geen recht hebben om het hier opnieuw te
proberen. Volgens minister Johanna Mikl-Leitner kreeg het land in het eerste
kwartaal van 2015 160 procent meer asielaanvragen dan in dezelfde periode vorig
jaar: ,,De asiel-expres moet worden gestopt.""

Duitsland, Zweden, Oostenrijk en Hongarije krijgen relatief meer asielaanvragen
dan andere EU-landen. Net als haar Duitse collega steunt Mikl-Leitner een
Europees plan om asielzoekers eerlijker  over lidstaten te verdelen; maar de
meeste andere landen zijn tegen. Oostenrijk heeft grote problemen met de opvang.
Sommige deelstaten weigeren asielzoekers te herbergen uit angst dat de FPÖ er
munt uit slaat. Drie deelstaten vangen nu iedereen op, maar kunnen het niet aan.
Asielzoekers slapen in parken en garages. De minister weigert legerkazernes te
gebruiken. Volgens insiders zou ze dan ,,toegeven dat het huidige beleid niet
werkt, en daar maakt de FPÖ handig gebruik van."" Zo bepaalt de FPÖ indirect, net
als Jobbik in Hongarije of het Franse Front National, steeds meer het
regeringsbeleid.

De Europese Commissie stelde voor om 40.000 vluchtelingen eerlijk te verdelen
over EU-lidstaten.

Een rijk land? Veel inwoners? Dan kun je  ook veel asielzoekers opvangen. Hoge
werkloosheid? Al veel vluchtelingen opgevangen? Dan krijg je er minder.

Nederland krijgt volgens de Brusselse som 2.047 asielzoekers. Duitsland  8.763.

Of deze verdeling er komt, is nog hoogst onzeker.

LANGUAGE: DUTCH; NEDERLANDS"
164107859,2015-06-20T00:00:00,De Roemeense truckersroute; Op jacht naar spookbedrijven in Oost-Europa,989907754,NRC Media B.V.,,Door onze redacteurEppo König,,Economie,,2042,,"ReportageVrachtvervoer Nederlandse transporteurs buiten Oost-Europese chauffeurs
uit, zegt de FNV. Op jacht naar spookbedrijven in Hongarije, Slowakije  en
Roemenië.

Als Janos er is en open doet, dan wordt het matten. ,,Ik waarschuw maar even"",
zegt Edwin Atema van vakbond FNV van achter het stuur. We rijden in de hitte van
het Hongaarse gehucht Györszemere. We zoeken het bedrijf van 'Janos', een
transportbaas uit Goeree-Overflakkee. Hij wordt in Nederland verdacht van
ernstige uitbuiting en bedreiging van Hongaars-Servische truckers. Juridisch is
het mensenhandel.

Het is een spookbedrijf. Op het adres staat een woonhuis met plastic meubilair
en een zware motor in de tuin. We bonzen op de voordeur, roepen en wachten op
het gras. Niets. Ineens komt een spichtige blonde vrouw  uit de achterdeur. Ze
geeft een klamme hand, haalt haar schouders op  en begint druk in het Hongaars
te bellen. We moeten wachten, gebaart ze. Op Janos - en zijn  vrienden?

Op de spiegelende weg komt eerst een BMW aangereden. Een  jongen met kettinkje
opent het raam en vraagt wat we moeten. Hij belt en vertrekt. Na een paar
minuten komt weer een auto. Geen Janos, geen knokploegje, maar een zestiger met
blauwe ogen. Ja, hij woont hier. Janos is een oude zakenpartner. En ja, hij
heeft zijn adres aan Janos geleend. Maar het bedrijf is hier niet meer
geregistreerd, zegt hij. Gesloten. Janos betaalde geen sociale premies. ,,Janos
is in Nederland. Hij is goede man.""

,,Ja, maar hij heeft wel vastgezeten"", zegt Atema en vouwt zijn hand tot een
pistool. ,,Janos zegt 'poef-poef' tegen chauffeurs.""

We zijn op jacht naar brievenbusfirma's van transportbedrijven. We rijden van
Venlo naar Boekarest en weer terug in de nieuwe Seat van Atema, samen met een
gepensioneerde chauffeur en een Belgische documentairemaker. In zes dagen tijd
vreten we 5.400 kilometer: de afstand die Roemeense chauffeurs in minibusjes
afleggen om van en naar Nederlandse transportbedrijven te reizen.

De weg voert langs Roma-paleizen met glinsterende daken en ooievaarsnesten op
elektriciteitspalen. De snelheidspreventie bestaat uit een foto van een
Roemeense politiewagen, schaal 1 op 1. We rijden bijna een boer aan die een de
zwerfhond aan één poot van de weg tilt. Een vrachtwagen krijgt op een slingerweg
voor ons een klapband.

Hier, in de achtertuin van Europa, hebben Nederlandse transporteurs
nevenvestigingen. Op papier dan.  Langs de hele route passeren we niet één truck
van een Nederlands  bedrijf met een Roemeens, Hongaars of Slowaaks kenteken.
,,Die vrachtwagens staan gewoon in Nederland en rijden rond in West-Europa"",
zegt Atema. ,,Ze komen eens per jaar terug voor de technische keuring.""

De chauffeurs zijn wel in dienst van de satellietbedrijven. Ze hebben
Oost-Europese lonen, terwijl ze eigenlijk recht hebben op Nederlandse cao-lonen,
stelt de FNV.  ,,We verplaatsen arbeid naar lage lonenlanden"", zegt Atema.
,,Maar omdat je wegtransport niet kunt verhuizen, halen ze de lage lonen naar
hier.""

Aan de nieuwe Wet aanpak schijnconstructies met 'ketenaansprakelijkheid' hebben
veel chauffeurs niets. Vanaf 1 juli kunnen onderbetaalde arbeidskrachten in
Nederland ook de hoogste opdrachtgevers in de keten aansprakelijk stellen. Maar
het wegtransport valt - vooralsnog - grotendeels buiten deze wet. Juridisch zou
het te ingewikkeld zijn met alle trucks die onderweg van lading wisselen.

Controle is er nauwelijks, volgens de FNV. Het aantal inspecteurs en agenten dat
in de EU controleert is tijdens de crisis met 75 procent ingekrompen tot 97.000,
staat in een rapport van de Europese Commissie van eind vorig jaar. Nederland is
een van de landen waar de minste controles bij transportbedrijven worden
uitgevoerd. Een reden is dat de Inspectie Leefomgeving en Transport zich vooral
richt op 'risicobedrijven', zegt een woordvoerder.

,,Controle is helemaal niet zo moeilijk"", zegt Atema. ,,Je moet alleen een
eindje rijden. En dan gewoon aanbellen.""

Een half woordje Pools en het hek van ECS European Containers in Venlo gaat
open. Op het terrein van het Belgische transportbedrijf  staan zo'n dertig rode
trucks opgelijnd. Aan de ene kant staan de Poolse nummerborden, aan de andere
kant de Slowaakse.

Chauffeurs scharrelen rond tussen jerrycans, kookstelletjes en geruite
bagagetassen. Ze maken zich op voor het cabineleven. Onderweg bivakkeren ze op
gratis parkeerterreinen  voor trucks, zoals aan de James Cookweg in Venlo.
Zonder geld om warm eten te halen, vaak ook zonder douche of wc. ,,Bij de grens
parkeer je wel bewaakt voor 15 euro"", zegt Atema. ,,Daar staan vooral de jongens
met zeilen opleggers. Die kun je zo opensnijden.""

Een trucker met een handdoek om komt uit een oud kantoortje en groet
vriendelijk. Een ander wil niet gefilmd worden en zegt boos dat we hier zijn om
hen weg te jagen.

De vestiging van ECS in Slowakije, Bratislava Trucking, zit ruim duizend
kilometer verderop. Het is een keurig kantoor op een keurig bedrijventerrein,
naast een drukke weg met klaprozen en heroïnehoeren.  Er is geen rode
vrachtwagen te bekennen.

Met zijn vaste breekijzer-aanpak loopt Atema langs de receptie naar boven het
kantoor binnen. Hij steekt zijn hand uit naar een medewerker, die bevestigt dat
alle trucks rijden in landen als het Verenigd Koninkrijk, Frankrijk, België en
Nederland. De manager in korte broek wordt erbij gehaald en wijst ons direct de
deur. ,,Stuur maar een e-mail"", zegt hij.

Atema: ,,Dit bedrijf heeft nog een echt kantoor hier. Maar dat is voor ons een
kwestie van meer of minder malafide.""

Pieter Balcaen, bestuursvoorzitter van ECS, wil aan de telefoon niet zeggen
hoeveel zijn chauffeurs verdienen. ,,ECS voldoet alle wettelijke vereisten"",
zegt hij. ,,Europese coördinatie en een Europees  minimumloon zouden zeer welkom
zijn om sociale gelijkheid en eerlijke concurrentie te creëren.""

Veel Oost-Europese truckers  zijn bang om over hun baas te praten, maar Chidean
Tiberiu-Claudiu (33) niet. Hij was street dancer voordat hij vader en chauffeur
werd. Twee jaar heeft hij gereden voor transportbedrijf Vos uit Deventer,
vertelt hij. Een groot bedrijf met 250 trucks, 300 opleggers  en vier
vestigingen in Nederland, drie in Litouwen en één in Roemenië. ,,Ik hield van
Vos. Tot ik ontdekte dat ik genaaid werd, terwijl mijn baas in een Porsche
rijdt.""

Chidean - zonnebril, tatoeages, veel sigaretten - heeft via Facebook contact
gelegd met  Atema. We ontmoeten hem in een koel winkelcentrum met een C&A in het
Roemeense Cluj. Atema hoopt info te krijgen voor het kort geding dat de FNV
tegen Vos heeft aangespannen. De vakbond stelt dat Vos zich schuldig maakt aan
onderbetaling en concurrentievervalsing. De FNV zegt dat de Roemeense tak
Vosescu vanuit Nederland wordt gerund en eist een nabetaling voor alle
chauffeurs.

Chidean bevestigt wat we horen van meer truckers. Hun bruto maandsalaris
schommelt rond de 200  euro,  een vijfde tot een  tiende van een Nederlands
truckerssalaris. Het grootste deel van hun inkomen bestaat uit
onkostenvergoedingen, waardoor ze netto op 1.500 à 1.700 euro  uitkomen. De
werkgevers betalen op die manier weinig sociale premies en de chauffeurs bouwen
nauwelijks pensioen op.

,,Het verdient beter dan in Roemenië, want hier is geen werk"", zegt Chidean.
,,Maar het is ook niet genoeg om een normaal bestaan van op te kunnen bouwen.""

Zijn eerste contract bij Vos tekende Chidean op het dak van een auto bij een
pompstation, vertelt hij. Vosescu heeft sinds kort wel een kantoor in Cluj voor
de ongeveer 75 chauffeurs, zegt hij.  Hij neemt ons mee naar het adres in het
centrum. Het is een nieuwbouwhuis zonder naambordje bij een begraafplaats op een
enorme heuvel. Er doet niemand open.    De buurvouw is in de tuin vlierbloesem
aan het drogen om limonade van te maken. Ze ziet hier wel eens een man en een
vrouw, maar ze weet niet wat voor bedrijf er zit. Ze klaagt vooral over de
schutting - op háár grond, zegt ze.

Officieel is Vosescu dertig kilometer verderop gevestigd in Apahida,  op
hetzelfde adres als Riwo Transport uit Waalwijk. Het is een vervallen terrein,
waar één oplegger van Riwo staat. Een Roma-familie die in een hut op de hoek
woont laat hun witte paard voor de poort grazen. Midden in dit niemandsland
staat een reclamebord: http://primablokhutten.nl.

Telefonisch bevestigt een dame van Riwo in Roemenië dat Vos hier een postadres
heeft. De directeur van Vos, Jules Menheere, vindt het niet ,,professioneel"" om
te reageren nu de FNV een kort geding heeft aangespannen, mailt hij. Zijn
bedrijf houdt zich aan de Europese wet- en regelgeving, aldus Menheere.

De enige chauffeursvakbond in Roemenië wordt geleid door een gescheiden moeder:
Nina Frandes Elena. Ze doet haar verhaal op de plek waar ze een paar jaar
geleden is mishandeld, voor het kantoor van de voormalige Oostenrijkse firma
Stadtler in Târgu-Mures.

Nina werkte er als personeelsmedewerker en begon chauffeurs te helpen bij
arbeidsconflicten. Op een dag verzamelden zich tientallen truckers onder de
balustrade die Nina opriepen een vakbond op te richten. Stadtler stuurde een
Oostenrijker die haar een harde klap tegen haar oor gaf. Nina moest het
ziekenhuis in, hij werd bij verstek veroordeeld tot een boete van 300 euro. ,,Ik
heb af en toe nog last van duizeligheid"", zegt ze met een traan.

Nu telt haar vakbond SLT ongeveer 1.300 leden, van wie er 300 betalend lid zijn
(2 euro contributie per maand). Een fractie van de naar schatting 200.000
Roemeense chauffeurs die buiten de landsgrenzen werken. Roemenen hebben er een
grap over: de laatste die het land verlaat het licht moet uitdoen.

De chauffeurs zijn lastig te organiseren, vertelt Nina. Wie staakt wordt
ontslagen  en wie klaagt ook. Een deel van de chauffeurs wil best iets meer
verdienen, maar niet meer dan Polen en Slowaken - laat staan Nederlanders. Als
ze ooit echt een Nederlands cao-loon krijgen, kunnen ze niet meer concurreren.

Middenin Transsylvanië  stelt Atema zichzelf de vraag: ,,Zijn we hier in
Roemenië om Roemenen te helpen of Nederlanders? Ja, als vakbond moeten we
sociale dumping voorkomen,  ook als geen enkele Nederlandse chauffeur werkloos
thuis zou zitten. Tegelijkertijd willen we verdringing op de arbeidsmarkt door
goedkope Oost-Europeanen tegengaan.""

Lucian Mititetelu (35) wil wel een Nederlands loon verdienen. Zijn geduld is op.
Hij studeerde ooit economie, leefde in Rome als bouwvakker in de bosjes en werkt
nu als chauffeur van    Bring, onderdeel van Norway Post. Hij rijdt de FNV
achterna, samen met zijn verloofde Kristina. Ze gaan over een paar dagen
trouwen. ,,Ik kan haar geen toekomst bieden"", zegt Lucian.   ,,Ik ben een slaaf
met een contract.""

Lucian is slim en strijdlustig. Hij zou een mooie aanwinst voor de vakbond
kunnen zijn. Maar Lucian wil de wereld morgen al veranderen en zo snel gaat dat
niet in Roemenië.  Nina's vakbond  voerde vroeger rechtszaken tegen de Roemeense
tak van het Belgische Jost. In vier jaar tijd is nu een broze dialoog opgebouwd
en komen er toezeggingen. Nog geen extra vakantiedagen of loonsverhogingen,
eerder wasmachines bij een parkeerterrein.

Er komt bijna ruzie van als Nina ons voorstelt aan de baas van Jost in Vatra
Dornei. Vroeger reed hij zelf een vrachtwagen, nu een nieuwe Landrover. De baas
vertelt ons trots dat zijn chauffeurs  1.700 euro bruto per maand krijgen.
,,Niet als loon, vooral als onkosten"", begint Lucian een tirade over het
arbeidsrecht. De baas van Jost verliest zijn geduld. ,,Na de Tweede Wereldoorlog
is Europa gesplitst in Oost en West"", zegt hij. ,,Als je een Nederlands salaris
wilt, moet je dáár maar gaan wonen.""        Nina en de andere vakbondsleden zien
een diplomatieke band  in vijf minuten verkruimelen.

De sleutel ligt bij de opdrachtgevers in het transport, de  verladers. ,,Zij
hebben heel veel macht"", zegt Filip De Clercq in Bratislava. Hij is manager van
het Slowaakse bedrijf van het Belgische Gilbert De Clercq, transporteur voor
grote bedrijven als  Ikea en Unilever. De concurrentie in het wegvervoer  is
moordend, zegt hij. ,,De lagere sociale lasten op het loon hier maken het
noodzakelijk om zo te werken. Zo kunnen we de diensten die we vroeger leverden
nog steeds aanbieden. Anders zeggen onze opdrachtgevers: daar is de deur,
meneer. Gaat u maar snel en anders zullen we u even helpen.""

GRAPHIC:  /

LANGUAGE: DUTCH; NEDERLANDS"
164107860,2015-06-20T00:00:00,De som der delen,989907754,NRC Media B.V.,,Door Rianne van Dijck,,Weekend,,1109,,"Fotografie De fotografen in de Walther-collectie geloven niet dat er één
beslissend moment is dat een goede foto moet vastleggen.  Het verhaal van hun
beelden ontstaat uit de herhaling.

Het is een aantrekkelijk idee: orden de wereld in categorieën en systemen en je
zou bijna gaan geloven dat het allemaal wel meevalt met de chaos.

Leg een raster over die weerbarstige praktijk van het leven en voilà, overzicht.
En zelfs: controle. De Franse criminoloog en politieman Alphonse Bertillon
ontwikkelde in 1879 een systeem om misdadigers te identificeren. Hij noteerde de
kleur van de ogen, het haar, de huid, en opvallende tekens zoals tatoeages en
littekens. Daarnaast mat hij elf lichamelijke kenmerken op die samen uniek
zouden zijn voor een individu, waaronder lichaamslengte, spanwijdte van de
uitgestrekte armen en de lengte van de linkervoet.

Bertillons interesse ging vooral uit naar het rechteroor: hij meende dat dat op
een dag gebruikt zou gaan worden als uniek identificatiemiddel en liet daarom
bij het nemen van een politiefoto van een verdachte - de mug shot - behalve van
de voorkant van het gezicht ook een foto maken van het gezicht en profil.

De foto's van Bertillon zijn nu te zien in de tentoonstelling The Order of
Things, in de tentoonstellingsruimten van The Walther Collection  in het
Zuid-Duitse Ulm. Samen met onder andere de Amerikaanse mug shots die sheriff
Thomas Cunningham rond 1890 maakte in Californische gevangenissen als San
Quentin en de Folsom State Prison, en negentiende-eeuwse portretten van
vrouwelijke psychiatrische patiënten van de Franse neuroloog Jules Bernard Luys.

Deze zogeheten vernacular photography - de 'fotografie van de gewone taal', die
niet bedoeld is als kunst - hangt er zij aan zij met het werk van kunstenaars
voor wie het rangschikken van beelden juist een belangrijk onderdeel is van hun
werk. Ze catalogiseren, classificeren, archiveren en ordenen en maken zo series,
sequenties, reeksen, rasters.

Ze leggen bijvoorbeeld de tijd vast in opeenvolgende beelden, zoals de Chinese
kunstenaar Song Dong in 36 opnamen van zijn performance in de Lhasa Rivier in
Tibet (Printing on Water, 1996). Of de Amerikaan Stephen Shore, die op één dag
elk half uur een foto maakte van zijn vriend Michael Marsh (July 22nd,1969).

Ze plaatsen hun onderwerpen systematisch voor eenzelfde achtergrond, op dezelfde
plek in het kader, met eenzelfde belichting, zoals Richard Avedon dat deed in
The Family, zijn beroemde portrettenreeks van bekende, veelal machtige
Amerikanen uit 1976. Of ze focussen systematisch op één bepaald onderwerp, zoals
bloemen en planten (Karl Blossfeldt), watertorens  of gastanks (Bernd en Hilla
Becher) of mensen (August Sander).

Allen verwerpen ze dat bekende idee van 'het beslissende moment' van de Franse
fotograaf Henri Cartier-Bresson, waarin een perfecte compositie wordt gevangen
in één enkele foto. Omdat ze niet uit zijn op dat ene beeld, precies op dat ene
goede tijdstip genomen, maar juist geïnteresseerd in het verhaal, het proces, de
samenhang.

Zo vertellen ze hoe de tijd verstrijkt, en wat dat doet met mensen. Zoals we dat
ook kennen uit die beroemde serie - niet te zien in deze expositie - van
Nicholas Nixon over de Brown Sisters, waarin hij al veertig jaar lang vier
zussen elk jaar in eenzelfde volgorde laat poseren en waar we langzaamaan grijze
haren en rimpels zien verschijnen.

Of een verhaal zoals dat van de Bechers, die met hun zwart-grijze weergave van
het industriële erfgoed het kijken bijna tot een meditatieve ervaring maken.
Door die monotone, zelfs wat saaie beelden van watertorens, silo's of hoogovens
- allen vanuit eenzelfde standpunt, allen met datzelfde neutrale licht - in een
bepaald ritme bij elkaar te plaatsen, wordt de compositie van het geheel meer
dan wat één enkel beeld teweegbrengt. Het geheel ís het kunstwerk.

Vergeet even dat verdwijnen van erfgoed, vergeet het verhaal van arbeiders en
werkloosheid. Geïsoleerd van hun sociale of politieke lading worden die series
bijna abstract, waarin vorm boven inhoud staat.

Vergelijk dat eens met de foto's van de Nigeriaanse J. D. 'Okhai Ojeikere, die
kort na de onafhankelijkheid van zijn land in 1960 begon met het fotograferen
van de diverse haarstijlen, als documentatie van de eigen cultuur. Ruim veertig
jaar lang legde hij meer dan duizend kapsels vast - gevlochten, gedraaid,
ingewikkelde bouwwerken die als architectonische kunstwerkjes op al die hoofden
zweven. Sommige refereren daadwerkelijk aan de nieuwe gebouwen en bruggen die in
de jaren zeventig in Nigeria werden gebouwd.

In principe hanteerde Ojeikere dezelfde benadering als de Bechers: steeds
dezelfde achtergrond, het zelfde licht, het onderwerp altijd midden in het
kader. En in feite is het onderwerp hetzelfde: een systematische studie van
lokale culturele vormen. Waardoor de foto's - tot stand gekomen op duizenden
kilometers afstand in totaal verschillende culturen - een vergelijkbare beleving
oproepen.

The Order of Things is een prachtige en bijzondere expositie die niet alleen de
bezoeker de kans biedt een aantal beroemde, iconische series uit de
fotografiegeschiedenis nu eens in het echt te aanschouwen (Avedon, Sander,
Blossfeldt, Muybridge, Araki, Shore, Ruff, de Bechers, Fosso), maar die ook laat
zien hoe de verschillende benaderingen van al die kunstenaars zich tot elkaar
verhouden.

Zo wordt inzichtelijk hoe de Duitse Thomas Ruff in de jaren 80 eigenlijk precies
hetzelfde nastreefde als de negentiende-eeuwse criminoloog Bertillon een eeuw
eerder: namelijk het zo neutraal en uitdrukkingsloos mogelijk weergeven van
gezichten, met eenzelfde rigoureuze en systematische benadering. Ruff gebruikt
dezelfde visuele taal als die van de identiteitsfoto's en hanteerde daarbij de
zogeheten Minolta Montage, die de Duitse politie vanaf de jaren 70 hanteerde om
een compositiefoto samen te stellen uit afzonderlijke portretfoto's of foto's
waarop slechts een deel van een gezicht zichtbaar was. Waarbij deze merkwaardige
paradox optreedt: hoewel zulke foto's werden gemaakt om een individu te
identificeren, laten ze door de strenge uniformiteit de individualiteit
verdwijnen.

Die gedachte is niet nieuw - Ruff heeft er vaak over verteld - maar het is
bijzonder de werken in één expositie bij elkaar te zien en eens zelf te ervaren
wat deze seriematige manier van presenteren nou eigenlijk betekent.

Alphons Bertillon dacht dat het rechteroor een uniek identificatiemiddel was

Fotografie

August Sander, Karl Blossfeldt, Thomas Ruff, Ai Weiwei e.a.: The Order of
Things. Tot 10 oktober in The Walther Collection, Neu-Ulm, Duitsland. Open van
do-zo op afspraak, info walthercollection.com

5

GRAPHIC:  /

LANGUAGE: DUTCH; NEDERLANDS"
164107861,2015-06-20T00:00:00,Als de who-is-who van Den Haag ineens totaal anders is ingedeeld ; Haagse Invloeden,989907754,NRC Media B.V.,,Tekst Tom-Jan Meeus / Illustratie Ruben L. Oppenheimer,,Weekend,,1412,,"Op wie moet je letten om Den Haag te begrijpen? Deze week: Rutte,
Asscher en het machtsspel achter de belastingdiscussie. Ofwel: waarom de
rolverdeling in de landspolitiek deze week bijna volledig  veranderde.

Nieuwe politieke werkelijkheid: jarenlang voelde de oppositie de vrijheid de
coalitie de hoek in te drijven. Nu voelt de coalitie de vrijheid de oppositie de
hoek in te drijven.

Het past bij de plotselinge rolverwisselingen die zich in Den Haag voltrekken.
Een plan zit er niet achter, het ontstond toevallig en instinctief, en voor
iedereen is het wennen. De één kan zijn nieuwe rol niet accepteren, de ander
begrijpt hem nog niet. Weer een ander ergert zich.

Het kwam deze week schitterend in beeld door het belastingdossier. Alle
politieke logica sinds 2013 was verdwenen. Verwarring resteerde: bekende
politici, soms begenadigde tactici, die hun eigen plaats op de pikorde niet meer
kenden. En ook niet konden zeggen op welke bladzijde van de Haagse who-is-who ze
zelf eigenlijk wilden staan.

Belastingpolitiek is, zoals bekend, lastige politiek. De conflictzone tussen het
individuele inkomen en de kosten van het algemeen belang. Ambities op dit
beleidsgebied zijn altijd moedig maar riskant: veel reuring, veel lobbyisten,
zelden resultaat.

En dit keer is het kabinet verzeild geraakt in twéé belastingdiscussies. Een
over lagere belastingen, een over een ander belastingstelsel. Waarbij die over
verlaging een gretig coalitieverlangen is, en die over een ander stelsel een
moetje.

De coalitie had dat andere stelsel vorig jaar zomer al opgegeven. Maar onder
druk van de oppositie, vooral Pechtold (D66) en Buma (CDA), formuleerde het in
het najaar wat doelstellingen. En door de opleving van de economie is er ineens
geld die doelstellingen te verwezenlijken. Een overwinningsnederlaag.

Maar gelijktijdig met de economische opleving verzwakte het bestuurlijke
klimaat. De verspeelde meerderheid in de Eerste Kamer leidt ertoe dat Rutte II
de steun voor zijn belastingpolitiek nu bij elkaar moet bedelen: in bijna alle
opties zijn de stemmen van vier oppositiefracties vereist.

Intussen verandert de verbeterende economie de electorale calculus. In tijden
van sappelen is regeren riskant en opponeren interessant; dit heeft deze
generatie politici de afgelopen zeven jaar stelselmatig ervaren. In tijden van
groei is dit zo vanzelfsprekend niet meer.

Ziehier de omstandigheden waarin deze week, woensdagavond, de coalitie op
Financiën ging praten met zes oppositiepartijen over haar belastingplannen.
Plannen die tot dat moment formeel geheim waren.

En wat daar gebeurde, ik kan het niet anders zeggen, was hogeschoolpolitiek.
Schitterend. Een game changer.

De belastingverlagingen, vijf miljard euro in 2016, eiste de coalitie voor
zichzelf op. Nu wij. Het goede nieuws is van ons. Geen inschikkelijkheid meer,
maar bluf: we horen het wel als jullie, oppositie, de burger dit moois durven te
onthouden.

Dat was één. Daarna kwamen de veranderingen van het belastingstelsel: een
uitruil van hogere btw tegen minder belasting op werk (goed voor bestrijding van
werkloosheid); en een uitruil van lagere rijksbelastingen tegen de vrijheid van
gemeenten meer taken op zich te nemen dan wel tarieven te verlagen.

Over deze twee 'pakketten' wilde het kabinet wél praten met de oppositie, omdat
er 'breed draagvlak' nodig is voor deze veranderingen. Anders gezegd: als de
oppositie dat andere belastingstelsel werkelijk wilde, moesten ze er maar
medeverantwoordelijkheid voor nemen.

Dit was dus de bottom line: de oppositie was er voor het vuile werk, het goede
nieuws claimde het kabinet alleen wel. Rutte II als Grote Dikke Ik: toedeledoki,
oppositie.

En de hele week kon je merken dat deze aanpak vrijwel alle Haagse
hoofdrolspelers tot introspectie dwong. Je zag het dinsdag al, voordat de
plannen formeel bekend werden, toen zomaar een nieuwe oppositieleider opstond:
Emile Roemer (SP).

Hij haalde, als grootste oppositiepartij, alle andere oppositiepartijen naar
zijn kamer. Hij wilde afspraken maken over de vertrouwelijke bijeenkomst, de
volgende dag, waarin de coalitie haar plannen bekendmaakte. Maar het resultaat
was nogal wonderlijk: toen de genodigden hadden gemeld dat ze naar Financiën
zouden gaan om de plannen aan te horen, zei Roemer plompverloren dat hij
wegbleef. De nieuwe oppositieleider had zichzelf binnen twintig minuten
afgeschaft.

Vervolgens bleek woensdagavond uit de plannen dat één toonaangevende Haagse
speler opmerkelijk matig had gepresteerd: VNO-NCW, dat de naam heeft de beste
lobby van Den Haag te zijn. Niet dus. Jarenlang accepteerden ze
lastenverzwaringen voor werkgevers, en nu het op miljarden lastenverlaging
uitdraaide bleken diezelfde werkgevers amper mee te delen. Zij keerden zich
tegen de btw-verhogingen en stapten zo, ongemakkelijk voor de VVD, uit hun
polderrol: verzet.

Op Financiën zelf viel die avond in de binnenkamer vooral op hoe Pechtold en
Slob (CU), tot onlangs bondgenoten in de constructieve oppositie, elkaar in de
haren vlogen. Slob had zich, voor zijn doen, de dagen tevoren ongebruikelijk
groot gemaakt: hij eiste openbaarmaking van de kabinetsplannen als voorwaarde
voor verdere onderhandelingen.

Maar ook toen hij die toezegging binnen had (die was woensdagmiddag al gedaan),
maakte Slob een voorbehoud voor zijn deelname aan vervolgoverleg vanaf volgende
week. Het schoot Pechtold in het verkeerde keelgat, waarmee de D66-leider -
nogal bozig - voor het kabinet de kastanjes uit het vuur haalde.

Buma (CDA) bleef van alle politici nog het dichtste bij zijn bekende rol: niet
beschikbaar voor onderhandelen in beslotenheid. Al is dit gezien de traditie van
zijn partij beslist een bijzondere positie. Zeker nu de CDA-leider zich in het
gezelschap van Roemer, Krol (50Plus) en Wilders (PVV) bevindt. Maar Wilders riep
deze week dat dit kabinet bijna geen oppositie meer overhoudt, en dat is óók
waar.

Buma's consistentie - geen slecht wapen bij verkiezingen - veroorzaakte dat de
coalitie één smalle route overhield om dat andere belastingstelsel overeind te
houden: via de constructieve drie (D66, CU, SGP) aangevuld met GroenLinks.

Voor Jesse Klaver, een maand partijleider, een nogal confronterende keuze.
Uitgerekend begin volgende week houdt hij een grote toespraak om uit te leggen
hoe hij ,,Nederland gaat veranderen"". Het soort politieke aspiratie dat niet
meteen past bij geheim overleg over belastinglingo, waar hij twee dagen later
verwacht wordt.

Toch is Klavers Haagse positionering cruciaal: doet hij werkelijk mee, dan is
dat gunstig voor Samsom en Pechtold (inzake 'vergroening' van het
belastingstelsel) maar bloedlink voor Zijlstra. De VVD-leider moet voortdurend
schipperen tussen Rutte's liefde voor deal making en de behoefte van de
VVD-achterban aan een harde opstelling tegen links.

Bij de bed-bad-broodcontroverse ging dit al bijna fout. En in dit dossier is het
risico nog groter dat de VVD, toch al onder vuur bij werkgevers, tekent voor
fiscale milieubeleid waarvan rechts Nederland gruwt.

Maar van alle rolveranderingen is, vermoed ik, die van Pechtold toch weer de
belangrijkste. Als informeel leider van de C3 regisseerde de D66-leider de
laatste drie jaar de coalitie. Zij waren van hem afhankelijk, hij kon ze
bekritiseren waar hij wilde. Die rol is hij kwijt.

En die kan hij terugwinnen als hij volgende week toch eist dat de coalitie haar
plannen voor belastingverlaging verandert. Eerder CPB-onderzoek leerde dat de
algemene lastenverlichting die de coalitie wil invoeren weinig betekent voor de
werkloosheid - en het ligt voor de hand dat de D66-leider hier veranderingen
eist.

Bijkomend zou zijn dat Pechtold dan de kern van de belastingplannen trotseert -
'niemand durft tegen onze belastingverlagingen te stemmen' - zodat D66-leider
zich alsnog in het centrum van de discussie weet te positioneren.

Dus inderdaad: de openingszet van de coalitie was deze week superieur. Even was
zowat iedereen zijn rol kwijt - en aan het einde van de week waren talrijke
leiders nog steeds onzeker over de gevolgen hiervan.

Tegelijk bleef het Nederland, en bleef het Den Haag: als een kabinet en een
premier de anderen zo gretig te slim af zijn, zullen de anderen, openlijk of via
achterommetjes, altijd proberen terug te vechten. Die rol is zo oud en
vertrouwd, die kan iedereen in de politiek aan.

De oppositie was er voor het vuile werk. Het goede nieuws claimde het kabinet
alleen  wel. Rutte II als  Grote Dikke Ik: toedeledoki, oppositie.

LANGUAGE: DUTCH; NEDERLANDS"
164107862,2015-06-20T00:00:00,Ga je kopen of blijf je huren?,989907754,NRC Media B.V.,,Anna Vossers Illustratie XF&M,,ECONOMIE,,1797,,"Wonen                  Nu de huizenmarkt aantrekt, lijkt
kopen een aantrekkelijke optie voor starters. Soms is het verstandiger te
blijven huren. Waar je op moet letten als je voor de keus staat.

Tweeënhalf jaar en drie huurverhogingen verder is je goedkope huurhuis soms zo
voordelig niet meer. Dat merkt Judith Breemer (27), die met vriend Just een
driekamerwoning in Amsterdam Oud-West bewoont. Negenhonderd euro per maand
moesten ze  betalen toen ze eind 2012 in het appartement in de populaire buurt
trokken.

Maar vanaf volgende maand bedraagt die 1.150 euro per maand, voor 65 vierkante
meter. En nu twijfelt het stel wat te doen. ,,Elke keer dat de huisbaas de
jaarlijkse huurverhoging aankondigt, vragen Just en ik ons af of het niet
slimmer en goedkoper zou zijn om een huis te kopen"", vertelt Breemer, die als
beleidsmedewerker bij een woningcorporatie werkt.

Huren is weggegooid geld, zeggen pleitbezorgers van kopen. En: als je wilt
kopen, doe het dan nú, en niet over twee weken. Want vanaf 1 juli worden de
hypotheekregels strenger  (zie kader).

Maar als je nu koopt, hoe weet je dan zeker dat je hypotheek over een paar jaar
niet onder water staat? En wat als je nu gaat samenwonen en de liefde straks
voorbij is?

Breemer en haar vriend zouden kunnen kopen: ze hebben allebei een prima baan en
hun ouders kunnen geld bijleggen voor de hypotheek. Breemer: ,,Daardoor hebben
we een budget van 350.000 euro."" Toch staat ze niet te springen: ,,Ik weet dat
het slimmer en goedkoper is om een huis te kopen. Maar gevoelsmatig blijf ik
veel liever huren: een huis kost zo veel geld. Voor mij is drieënhalf ton een
onvoorstelbaar bedrag, ik weet niet eens hoe lang ik zou moeten werken om dat af
te betalen.""

Voor hen is de rekensom al duidelijk: als ze kopen, gaan hun maandlasten omlaag.
Daar komt bij dat kopen in Amsterdam een relatief veilige keus is. De
woningmarkt in de hoofdstad is immers al goed hersteld. Bovendien blijft de
hoofdstad aantrekkelijk voor huizenkopers: omdat er veel werk is, er elk jaar
veel starters bijkomen door de aanwezigheid van meerdere universiteiten, en
vanwege de monumentale binnenstad. En mochten de huizenprijzen opnieuw dalen,
dan herstellen ze in Amsterdam eerder dan elders.

Kopen zou in 2015 voor veel mensen goedkoper zijn dan huren, voorspelde de
Amsterdam School of Real Estate in 2013. In grote lijnen is dat uitgekomen, al
zijn de regionale verschillen groter dan voorspeld, zegt Johan Conijn,
buitengewoon hoogleraar woningmarkt aan de Universiteit van Amsterdam.

Ten tijde van de voorspelling waren koophuizen gemiddeld eenvijfde minder waard
dan in de zomer van 2008. Maar sinds twee jaar stijgen de huizenprijzen weer. In
steden gaat dat een stuk harder dan op het platteland en in de Randstad harder
dan in het noorden, oosten en zuiden van het land. Deze prijsstijging houdt
volgens De Nederlandsche Bank (DNB) aan. In 2017 bedraagt die gemiddeld 4
procent per jaar, verwacht zij.

Terwijl kopen goedkoper werd, is huren de laatste vijf jaar juist duurder
geworden - 1,6 à 4,7 procent per jaar, volgens het Centraal Bureau voor de
Statistiek (CBS). De laatste twee jaar stegen de huren zelfs veel harder dan de
koopprijzen. Zo werd het in Amsterdam volgens verhuursite Pararius vorig jaar
8,6 procent duurder om een nieuwe woning te huren. Daardoor is kopen voor
tweeverdieners in de hoofdstad vaak al voordeliger dan huren.

Voor wie kan kiezen tussen huren en kopen, loont het om de kosten van beide
opties te vergelijken. Dat kan op twee manieren. De eerste manier: je beschouwt
wonen als een maandelijkse kostenpost. Dan tellen alleen de totale
nettomaandlasten. Reken wel een aantal jaren vooruit: als je huur inderdaad elk
jaar 5 procent stijgt, is kopen over vier jaar misschien voordeliger dan huren,
ook al geldt nu nog het tegenovergestelde.

Die nettomaandlasten zijn voor kopers steeds belangrijker in hun afweging, zegt
Hans Andre de la Porte van belangenorganisatie Vereniging Eigen Huis (VEH):
,,Zij vragen aan banken en hypotheekadviseurs: 'Ik wil maximaal bedrag x per
maand aan wonen uitgeven, wat kan ik dan kopen?' ""

Een tweede manier om kopen en huren te vergelijken, is door een koophuis als een
investering te zien. Dat is wel gevaarlijk: de waardeontwikkeling van een huis
blijft deels onvoorspelbaar. Al zijn er wel aanwijzingen welke richting het
opgaat: grote steden worden nog groter, het platteland blijft krimpen. Dat
beïnvloedt de koopprijzen. Ga na of, en in welk tempo, de woningprijzen
herstellen in de buurt waar je woonruimte zoekt. En kijk hoe de wijk in dit
opzicht scoort vergeleken met de rest van de gemeente en de rest van het land.

Als je toch aan het rekenen bent:  wat zou het bedrag dat je in een koophuis
wilt steken opbrengen als je het in aandelen belegt? Voor deze analyses kun je
ook een financieel planner in de arm nemen, die kan meerdere hypotheken
doorrekenen en kijken hoe die je financiële situatie beïnvloeden, voor een
uurtarief van 100 à 250 euro.

Maar zo rationeel nemen de meeste mensen de beslissing om een huis te kopen
niet. ,,De doorslaggevende reden waarom zij een woning kopen, is nooit
financieel"", aldus financieel planner Gaston Hendriks, secretaris van de
Vereniging van Onafhankelijke Financieel Planners (VOFP). ,,Je koopt vooral een
huis omdat je denkt dat je er gelukkig zal worden.""

Omgekeerd geldt dat sommige mensen zouden willen kopen terwijl huren gezien hun
situatie misschien meer voor de hand ligt. Neem interieurarchitect Arlette
Timmermans (27) en haar vriend Marijn, die uit hun studentikoze appartement in
hartje Breda groeiden. Hij werkt in verschillende gemeenten en zij kan deels
vanuit huis werken. Beiden zijn dus voor hun werk niet aan Breda gebonden.

En toch wil zij graag kopen: gezien haar professie wil ze een huis naar eigen
smaak kunnen indelen en verbouwen. Maar zij en haar vriend hebben besloten te
wachten tot ze  ,,een volwassener huis"" kunnen betalen. ,,Als we een huis kopen,
wordt het er één met een tuin.""

Een verstandige vraag vóór je gaat kopen, is hoe lang je in een huis wilt
blijven wonen, vindt financieel planner Hendriks. ,,Als het antwoord 'twee jaar'
is, kun je beter huren."" Zelfs als de verwachte woonduur vijf jaar is, noemt hij
kopen nog dubieus: ,,De investering weegt dan vaak nog niet op tegen het risico
van verkopen met verlies. Overweeg kopen pas als je ergens zeven of acht jaar
blijft zitten.""

Dus stel, je bent gecharmeerd van een koopappartement op driehoog zonder lift,
maar wilt ook binnen afzienbare tijd kinderen. Dan is blijven huren misschien
slimmer - als je tenminste straks niet steeds een zware kinderwagen omhoog en
omlaag wilt sjouwen.

Hendriks raadt ook aan eens een paar postcodes verderop te gaan kijken dan de
buurt waar je enthousiast over bent en wilt wonen. Dat deden huisarts in
opleiding Maarten Roosendaal (28) en zijn vriendin. Zij wilden graag in Utrecht
blijven, maar vonden zowel kopen als huren ,,schrikbarend duur"".

De oplossing diende zich aan toen ze hoorden van een nieuwbouwproject in
vinexwijk Leidsche Rijn, aan de rand van Utrecht. ,,Toen we langs die wijk en
door het park daar fietsten, voelde het direct goed,"" zegt Roosendaal.
,,Bovendien was een huis hier wél betaalbaar en krijgen we voor hetzelfde geld
50 vierkante meter méér dan in de stad.""

Het stel heeft het koopcontract inmiddels getekend. Gaven rationele overwegingen
de doorslag? ,,Nee, we hadden het nooit gedaan als we niet verliefd geworden
waren op het huis. Bovendien kunnen we er jaren blijven wonen. Dat was voor mijn
vriendin belangrijk: zij heeft vaak moeten verhuizen en wil nu vastigheid.""

Zie je jezelf lange tijd in een huis blijven, zet dan je financiën op een rij,
adviseert Hendriks. ,,Hoeveel heb je afgelopen jaar verdiend en uitgegeven?
Hoeveel spaargeld had je een jaar geleden, en hoeveel is dat nu? En wat je opzij
zette, was dat echt sparen of geld dat bedoeld was voor een auto? Kijk kritisch
naar je financiële gedrag.""

Zijn laatste tip: ,,Koop geen huis als je je tot je nek in de schulden moet
steken. Als je huur twee jaar achter elkaar met 5 procent stijgt, kun je nog
verhuizen. Maar als je een koophuis niet meer kan betalen, is het maar de vraag
of je je hele inleg terugkrijgt.""


          KOPEN  Wie een huis koopt, is bovenop de aankoopprijs zo'n 5 procent
kwijt aan lasten als overdrachtsbelasting, taxatie- en makelaarskosten en
afsluitprovisie voor de hypotheek.

Verder geldt voor onderhoud als vuistregel dat je er circa 1 procent van de
WOZ-waarde per jaar aan kwijt bent. Ook betaal je onroerendezaakbelasting (OZB).
Hoeveel dat is, verschilt per gemeente, maar gemiddeld zeker een paar honderd
euro per jaar.

De meeste banken en hypotheekverstrekkers hebben rekeninstrumenten op hun sites
staan, die voor je uitrekenen wat een koophuis per maand kost.

Erg compleet is die van de Rabobank http://(jouwwoonlasten.nl). Bij de
Hypotheekshop kun je je huidige huur vergelijken met kooplasten. De site gaat
automatisch uit van een jaarlijkse huurstijging van 5 procent
http://(hypotheekshop.nl/huren-of-kopen).


          HYPOTHEEK Wil je kopen, houd dan rekening met de steeds strengere
hypotheekregels. Het maximale bedrag dat je mag lenen, wordt elk jaar lager: nu
is dat maximaal 103 procent van de WOZ-waarde van een huis.

Vanaf 1 juli gaat ook het maximumbedrag omlaag voor hypotheken met een
Nationale Hypotheek Garantie (NHG): van 265.000 naar 245.000 euro.


          HUREN  Een sociale huurwoning kost gemiddeld 436 euro, en maximaal 710
euro per maand. Je komt alleen in aanmerking als je lang genoeg op de
(regionale) wachtlijst van woningcorporaties staat. Ook mag je maximaal 34.911
euro bruto (één persoon) of 39.465 euro (gezin) verdienen.

Zit je inkomen onder deze grens, dan kun je vaak sowieso geen huis kopen. Voor
een hypotheek moet je verder meestal ook in loondienst zijn of minstens drie
jaar zzp'er.


          VRIJE SECTOR Huurhuizen in de vrije sector zijn schaars, zeker die met
een huur van 700 à 1.000 euro. De gemiddelde huur is 858 euro per maand, maar op
de huidige mark t ben je vaak meer kwijt.

Tussen eind 2012 en eind 2013 was de gemiddelde huurprijs op huizensite Funda
bijvoorbeeld 1.114 euro per maand, blijkt uit onderzoek van Ortec Finance.
Bovendien stijgen de huurprijzen, gemiddeld met ruim 4 procent per jaar.


          EERST HUREN DAN KOPEN

Soms is een tussenvorm tussen huren en kopen mogelijk. Op de site van stichting
Opmaat staat een overzicht van de woningbouwverenigingen bij wie huurders eerst
kunnen huren, om vervolgens te kopen.

Een huis kopen met terugkoopgarantie behoort soms ook tot de mogelijkheden.


          KOOPHUIS


          Wat zijn je nettomaandlasten?


          *Berekening op basis van 4,5 procent van WOZ-waarde koophuis 280.000
euro)

LANGUAGE: DUTCH; NEDERLANDS"
164107863,2015-06-20T00:00:00,Griekenland Investeren is iets anders dan geld geven: blijf zelf verantwoordelijk,989907754,NRC Media B.V.,,Jaap de Zwaan Lector Europese Integratie aan de Haagse Hogeschool,,Opinie & Debat,,238,,"Het zou een drama zijn als Griekenland de eurozone verlaat. Het noodlijdende
land zou terecht komen in een negatieve spiraal en zou  een bedreiging kunnen
vormen voor de stabiliteit in Europa.

Wij hebben in Europa weliswaar een monetaire unie ingesteld, met een
gemeenschappelijke munt, maar er is geen economische unie. Weliswaar hebben we
een waardevaste munt ingevoerd, maar iedere lidstaat is vrij om zijn eigen
beleid te voeren. En dan gaat het fout.

We moeten geen geld geven aan Griekenland, we moeten investeren in het land.
Geld geven en afwachten wat ermee gebeurt, is niet effectief.  Investeren is dat
wel.

Je bent zelf verantwoordelijk; hoe wordt je geld besteed en waaraan?  Het gaat
hier om privaat geld, geen publiek geld dus. Wij zijn goed in investeren. Het
Nederlandse bedrijfsleven behoort tot de 'top drie' van buitenlandse
investeerders in de nieuwe EU-lidstaten in Centraal- en Oost-Europa.
Investeringen bevorderen de economische groei en werkgelegenheid in een land.
Diverse sectoren lenen zich voor zo'n aanpak: (zonne-) energie, infrastructurele
projecten, scheepvaart, innovatie, landbouw en toerisme. Wel is een stabiel
politiek klimaat nodig in Griekenland. Er moet vertrouwen bestaan, anders gaan
investeerders geen grote bedragen besteden.

Laten we Tsipras c.s. daarvoor nog wat tijd gunnen. Ze zijn pas net aan de
macht, en hebben een erfenis aangetroffen waarvoor zij niet zijn te benijden.

LANGUAGE: DUTCH; NEDERLANDS"
164107864,2015-06-19T00:00:00,Nieuw-Rotterdam; Column Zihni Özdil,989907754,NRC Media B.V.,,Zihni Özdil,,Rotterdam,,424,,"Deze column schrijf ik vanuit Nieuw-Amsterdam, ook bekend als New York City.
Nieuw-Amsterdam werd in 1625 als fort opgericht op het zuidelijke punt van het
schiereiland Manahatta, oftewel Manhattan.

Maar er is eigenlijk niets dat de naam Nieuw-Amsterdam rechtvaardigt. Sterker
nog, ze hebben hier al heel lang de Rotterdamse spirit te pakken.

Daarom stel ik voor dat we voortaan naar New York gaan refereren als
Nieuw-Rotterdam. Daar heb ik een aantal onweerlegbare argumenten voor.

Ten eerste het uiterlijk van de stad. Ik kijk om me heen vanaf het zomerse
terras in de Trump Tower. En ik constateer dat ook hier onwijs veel hoge
gebouwen zijn. Niks geen geen lelijke laagbouw aan grachten zoals in Amsterdam.
Zelfs de namen lijken op die van ons: Rotterdamse pareltjes als The Red Apple,
Harbour Village, en natuurlijk het Koolhaasiaanse wonder De Rotterdam, hadden
net zo goed hier kunnen staan. Toegegeven, in New York zijn ze iets hoger. Maar
net als bij ons zijn de prachtige woningen in deze hoge gebouwen slechts
toegankelijk voor de happy few.

Samenscholingsverboden, werklozen pesten en etnisch profileren van Marokkaanse
bijstandsgerechtigden zijn enkele voorbeelden van oer-Rotterdamse maatregelen.
Het repressieve zero tolerance beleid van New York, ooit ingezet door hun
Aboutaleb, de toenmalige burgemeester Guiliani, had zo uit Rotterdam kunnen
komen.

Ook de verhipstering van New York is in wezen Rotterdams. Voormalige sociale
woningen knappen we op of bieden we aan als 'kluswoningen'. Hier in New York
doen ze hetzelfde: na Harlem is inmiddels Brooklyn aan de beurt. En net als bij
ons verdwijnt de arme gekleurde bevolking als sneeuw voor de zon. Althans,
dieper terug de wijk in.

En uiteraard gaat deze mooie Rotterdamse trend hand in hand met leuke
vertrutting. Zo heeft de gemeente Rotterdam onlangs twee vliegende brigades
ingezet in de strijd tegen zwerfvuil, graffiti en onkruid. Ook de Anti-Graffiti
Task Force van de gemeente New York heeft meegeholpen de straten van Manhattan
niet meer zo ontregelend te maken voor provinciale kneuters die er na een
opleiding communicatie creatief aan de slag wilden gaan.

Het enige verschil is wel dat Nieuw-Rotterdam bruist van kosmopolitische
energie. De kunst- en cultuursector en de massamedia kijken veel verder dan de
grenzen van de stad. Diversiteit is een must. Ook harde zelfkritiek, daar gaan
ze hier prat op. In sommige opzichten loopt Nieuw-Rotterdam dus nog erg achter
op Oud-Rotterdam.

Net als bij ons verdwijnt de arme gekleurde bevolking als sneeuw voor de zon

LANGUAGE: DUTCH; NEDERLANDS"
164107865,2015-06-19T00:00:00,Zelfs het verkeer is muziek,989907754,NRC Media B.V.,,Door Auke Hulst,,Boeken,,969,,"Marlon JamesWe leven in een tijd van ultradikke boeken. Rechtvaardigen die hun
lengte? Een terechte vraag als het om Marlon James gaat, die breeduit schrijft
over zijn thuisland Jamaica .

Paradox: we leven in het tijdperk van de geringe aandachtsspanne, maar ook in
het tijdperk van de ultra-dikke boeken. Stoeptegels van Eleanor Catton (Al wat
schittert, 832 pagina's) en Donna Tartt (Het puttertje, 928 pagina's) gingen er
met grote prijzen vandoor, en het gonst van de buzz rond Garth Risk Hallbergs
debuut City on Fire (944 pagina's) en Mark Danielewski's The Familiar (2 delen
van 880 pagina's elk). Rechtvaardigen zulke boeken hun lengte, of gaat het
geregeld om de gedrukte misvatting dat gewicht in papier gelijkstaat aan
soortelijk gewicht?

Die vraag drong zich op tijdens het lezen van Marlon James' verre van beknopte
Een beknopte geschiedenis van zeven moorden, een historische roman met een
Tolstojaanse cast en met beduidend meer dan zeven moorden.

'Onthoud dit, brave, nette lieden. Een verkiezingsjaar begint op het moment dat
het eerste schot valt.' Aan het woord is Papa-Lo, don van Copenhagen City, een
van de getto's van Kingston, Jamaica. Het is december 1976 en de hoofdstad wordt
verscheurd door bendegeweld in en rond de sloppenwijken.  Aan de politie heb je
weinig, aldus de sinds kort  werkloze Nina Burgess. 'De politie op Jamaica heeft
meestal de sirene aan, zodat mensen aan de kant gaan en zij eerder bij de
Kentucky Fried Chicken zijn.' Sterker, als je niet oppast word je meegenomen en
verkracht.

Het geweld, zo wordt duidelijk, is een voortzetting van de politieke strijd
tussen de People's National Party en de Jamaica Labour Party, waarbij bendes als
stoottroepen worden ingezet. In aanloop naar de verkiezingen maken de partijen
bovendien cynisch gebruik van verbroederingspogingen van de Zanger, in wie we
reggae-grootheid Bob Marley  herkennen.

In de dagen voorafgaand aan zijn Smile Jamaica-Vredesconcert ontvangt Marley
bendeleiders en politici in zijn villa op de heuvel. 'Voor het avond was zag ik
hem wiet roken met Papa-Lo,' zegt gangster Bam-bam, 'en daarna gaf hij een
envelop aan een man die voor Shotta Sherrif werkt en grotere jongens dan ik
vragen zich af waar die natty dread mee bezig is.' Dan, op 3 december 1976,
dringt een groep mannen het huis van Marley binnen. Er worden 56 schoten gelost
die Marley, diens vrouw en diens manager verwonden maar op miraculeuze wijze
niet doden. Sterker: het concert zal gewoon doorgang vinden, al gaat Marley
vervolgens wel voor langere tijd in zelfgekozen ballingschap.

Schrijver Marlon James (1970), geboren en opgegroeid in Kingston, gebruikt deze
nooit opgehelderde moordaanslag op Marley als brandpunt van een caleidoscopisch
beeld van zijn geboorteland. Een beknopte geschiedenis van zeven moorden is de
getuigenis van fictieve daders en andere actoren, onder wie CIA-agenten,
onschuldige burgers, de geest van een dode politicus en een Rolling
Stone-journalist met een fascinatie voor Kingston. ('Als je raam openstaat is
zelfs het verkeer muziek.') Uit de kakofonie van personages komen uiteindelijk
twee het sterkst naar voren,  Nina Burgess, die ooit het bed deelde met Marley,
en Josey Wales, de enforcer en latere don van Copenhagen City, dat overigens in
het echt Tivoli Gardens heet.

Dit is intrigerende materie, genoeg voor een lijvige roman, maar na de aanslag
op Marley zijn we pas driehonderd pagina's ver. De daarop volgende vierhonderd
brengen ons onder meer naar het New York van de jaren tachtig, waar Jamaicaanse
bendes mede de dienst uitmaken in de drugshandel, en naar het rustigere
vaarwater van de jaren negentig. De Zanger verdwijnt uit beeld, ten faveure van
Josey Wales, die in een James Ellroy-achtige scène een bloedbad aanricht in een
crackhouse, maar  de verveling heeft dan allang bij deze lezer toegeslagen.

Dat ligt aan een aantal literaire keuzes, waaronder de keuze níet te kiezen en
te proberen de hele Jamaicaanse bendeproblematiek in een roman te proppen. Dat
maakt deze beknopte geschiedenis veel te dik, of beter, veel te dik voor de
gekozen vorm. James laat vijftien personages in monologue intérieur spreken,
zoals afgekeken van Faulkners As I Lay Dying, maar James is Faulkner niet -
doordat veel stemmen op elkaar lijken, wordt het geheel al snel repetitief.
Bovendien kan James door die vorm ook te weinig stijlmiddelen inzetten om te
variëren en de aandacht van de lezer vast te houden. Waarbij aangetekend moet
worden dat in vertaling het Jamaicaans patois moeilijk te vangen blijkt.

Een andere keuze die ik problematisch vind, is die van het fictionaliseren van
het evident feitelijke. Kernscènes - de moordaanslag op Marley, het bloedbad in
het crackhouse - zijn gebaseerd op ware gebeurtenissen, de bendes op bestaande
bendes en zelfs een fictief figuur als Josey Wales op een echte gangster, Lester
Coke. Het is te begrijpen dat James voor zijn verzonnen personages namen
verzint, maar waarom de namen van sloppenwijken veranderen, en waarom Bob Marley
consequent met 'De Zanger' aanduiden? Diens naam is al iconisch genoeg. Het
verwart en haalt ook de angel eruit.

Wat de schrijver wel voor elkaar kreeg is dat ik met hernieuwde interesse naar
het werk van Bob Marley & The Wailers ben gaan luisteren, en dan vooral de
klassieke albums Burnin' en het na de aanslag opgenomen Exodus. Doe dat ook.
Sterker dan in dit boek komen daarop de wanhoop van de getto, de politieke
spanningen van het tijdsgewricht en de rol van spiritualiteit in het Jamaicaans
leven naar voren. Soms kun je beter luisteren dan lezen.

Met hernieuwde interesse ben ik naar  Bob Marley &  The Wailers gaan luisteren

2

Marlon James (Kingston, 1970) gebruikt de  onopgehelderde moordaanslag op Bob
Marley als brandpunt van een caleidoscopisch beeld van zijn geboorteland.
Luister liever naar Bob.

GRAPHIC: Muurschildering van Bob Marley in Ocho Rios, Jamaica

LANGUAGE: DUTCH; NEDERLANDS"
164107866,2015-06-19T00:00:00,Adviseurs: verleid erfpachters,989907754,NRC Media B.V.,,Door Tim Wagemakers,,Amsterdam,,445,,"ErfpachtHoe krijg je Amsterdamse huiseigenaren zo ver dat ze hun erfpacht voor
altijd afkopen? Andere grote steden boden grote kortingen.

Om een eeuwigdurend erfpachtstelsel tot een succes te maken, moet Amsterdam de
110.000 eigenaren van een pand met erfpacht verleiden tot overstappen met flinke
kortingen en keuzemogelijkheden. De WOZ-waarde, de wettelijk aan die huizen
toegekende waarde, moet leidend zijn bij de bepalen van het erfpachtbedrag.

Dat staat in het advies Schoon Schip, dat 'vastgoedhoogleraren' Tom Berkhout,
Dirk Brounen en Piet Eichholtz deze week hebben aangeboden aan wethouder Eric
van der Burg (Grondzaken, VVD).

Hoe zat het ook alweer? De grond onder veel huizen in Amsterdam is eigendom van
de gemeente. Via tijdelijke contracten - meestal voor 50 jaar - kunnen
huiseigenaren het recht op gebruik van de grond onder hun huis jaarlijks of
ineens afkopen. Maar het systeem, met 250.000 erfpachtcontracten, is complex,
ondoorzichtig en leidt vaak tot ongenoegen. Zo worden woningeigenaren bij een
nieuw contract geconfronteerd met een grote stijging van de erfpacht. Banken
zijn terughoudend bij hypotheekleningen. En de gemeente zit in haar maag met de
vele procedures van burgers.

Schoon schip biedt voor de overgang naar eeuwigdurende erfpacht nu een
rekenmodel dat voor iedereen begrijpelijk moet zijn. Door van de WOZ-waarde
(waarde van huis en locatie) de waarde van het huis zelf (de opstal) af te
halen, resteert een eenduidige grondwaarde. Een financiële formule, uitgaande
van rente en inflatie, levert vervolgens een canonpercentage op. Door de
WOZ-waarde te vermenigvuldigen met het canonpercentage komt er een
erfpachtbedrag uit.

De hoogleraren bepleiten ook keuzevrijheid voor erfpachters die hun erfpacht
voor altijd willen afkopen. De huiseigenaar zou het volledige bedrag voor de
grond in één keer moeten kunnen betalen of (voor een hoger bedrag) in jaarlijkse
termijnen. Als hij in termijnen betaalt, kan het om een vast bedrag gaan, of een
oplopend bedrag dat iets lager begint en oploopt met de inflatie.

In de zomer van 2016 doet de gemeente de Amsterdamse erfpachters een
vrijblijvend aanbod om over te stappen naar het nieuwe stelsel. Wie weigert, zal
pas bij het aflopen van zijn huidige contract overgaan naar het nieuwe stelsel.
De gemeente zou de erfpachters met een korting kunnen verleiden, stellen de
adviseurs voor. Bij een vergelijkbare operatie bood Rotterdam 40 procent korting
en Den Haag 55 procent.

Over de hoogte van de korting die Amsterdam zou moeten bieden, doet de
adviescommissie geen uitspraak. Zij noemt dit een politieke keuze.

Na het zomerreces reageert wethouder Van der Burg op het advies.

LANGUAGE: DUTCH; NEDERLANDS"
164107867,2015-06-19T00:00:00,Rot Phil Orkest wil meer spelen en besparen,989907754,NRC Media B.V.,,Door onze redacteurMischa Spel,,Cultuur,,512,,"Nieuw orkestmodel Dure vervangers van musici met 'lege uren' zijn passé in
advies Rotterdams orkest; musici zijn niet langer ambtenaar

Rotterdam. Het Rotterdams Philharmonisch Orkest hoopt jaarlijks zo'n acht ton te
besparen door een nieuw orkest model, waarin de zogenoemde 'lege uren' die
musici nu in hun contract hebben, benut gaan worden. Het orkest moet meer gaan
optreden.

Dit staat in een  advies dat  dinsdag gepresenteerd wordt aan de musici van het
Rotterdams Philharmonisch Orkest.

Het advies is deels gebaseerd op de analyse van de vorige directeur Hans Waege,
die in april 2014 vertrok na een conflict met de musici over zijn
personeelsbeleid. Waege wilde een eind maken aan de praktijk dat musici
zogenoemde 'lege uren' in hun arbeidscontracten hadden, waardoor soms dure
vervangers ingezet moesten worden.

,,Na Waeges vertrek hebben we, in nauwe samenspraak met het orkest, gewerkt aan
dit nieuwe advies"", zegt interim-directeur Hans Pot. ,,Meer efficiency blijft
geboden, op alle terreinen, maar we gaan uit van een groeimodel. Toekomstige
vacatures zullen banen zijn van 90 procent FTE. Eerder onbenutte uren in de
contracten van musici boeken we niet als 'snijverlies', maar gaan we voor het
orkest gebruiken door het seizoen uit te breiden, en met meer concerten en een
verlengd seizoen onze zichtbaarheid in de stad te vergroten.""  Als alle musici
voortaan aan alle soorten concerten gaan deelnemen, kunnen daarmee de uitgaven
aan remplaçanten, nu acht ton per jaar, omlaag. De Rotterdamse orkestmusici
hadden tot voor kort een unieke arbeidsrechtelijke status.  Het Rotterdams
Philharmonisch was als enig orkest in Nederland gekwalificeerd als 'openbare
dienst stichting', waardoor de musici in feite ambtenaren van de  Gemeente
Rotterdam waren. Aan die ambtenarenstatus  kwam eind mei dit jaar verandering.
De Centrale Raad van Beroep oordeelde toen in een slepende rechtszaak tussen het
orkest en een ontslagen musicus dat die status niet meer gegrond is, mede omdat
het orkest in 2006  is overgestapt naar een nieuw bestuursmodel met een raad van
toezicht. Door de uitspraak hebben alle ambtelijke aanstellingen in de Stichting
RPHO de status gekregen van een gewone arbeidsovereenkomst. Bij eventuele
geschillen is niet meer de bestuursrechter bevoegd, maar de civiele rechter, en
gelden ook de regels van het normale ontslagrecht.

Voor de musici is verlies van hun ambtenarenstatus ,,geen reden voor onrust"",
zegt Martin van Pernis van de raad van toezicht. ,,De arbeidsvoorwaarden zoals
ze nu zijn kunnen ook in een nieuwe cao één op één worden overgenomen. En met
nieuwe mensen maken we nieuwe afspraken.""

Van Pernis beklemtoont dat de komende tijd bij het orkest in het teken moeten
staan van ,,de weg omhoog"".

In 2014 maakte het orkest een verlies van 380.000 euro. Voor 2015 - een jaar
waarin ook twee nieuwe series voor nieuw publiek worden geïntroduceerd - is
,,een plusje"" beoogd. De gemiddelde zaalbezetting in de Doelen steeg licht. In
augustus treedt de nieuwe directeur George Wiegel aan, afkomstig van het Gelders
Orkest.

LANGUAGE: DUTCH; NEDERLANDS"
164107868,2015-06-19T00:00:00,'Btw-plan is wensdenken van het slechtste soort',989907754,NRC Media B.V.,,Door onze redacteurMark Beunderman,,Economie,,549,,"AchtergrondBtw-verhogingMeer banen door verschuiving van  lasten naar
consumptie?  Hooguit als ouderen en sociale minima de klappen opvangen.

Amsterdam.  Groei, welvaart, banen. Daar is het het kabinet om te doen bij de
hervorming van het belastingstelsel waarover de regeringscoalitie onderhandelt
met oppositiepartijen. Er moet hoe dan ook lastenverlichting komen ter waarde
van zo'n 5 miljard euro. Daarnaast wil de coalitie de lasten  verschuiven: werk
wordt minder belast, consumptie meer. 4 à 5 miljard moet worden opgehaald door
het gebruik van het lage btw-tarief van 6 procent fors in te perken. Alleen
levensmiddelen zouden er nog onder vallen. Voor al het andere, zoals de kapper,
de schoenmaker en het pretpark, moeten mensen het 'gewone' tarief van 21 procent
betalen. Met de extra btw-inkomsten kan de belasting op werk worden verlaagd.

Is die lastenverschuiving een goed middel om de werkloosheid aan te pakken? Het
kabinet zei vorig jaar zo 100.000 banen te willen creëren. Maar economen zijn
kritisch. Sijbren Cnossen, hoogeraar economie aan de universiteit van Pretoria
en extern adviseur van het Centraal Planbureau (CPB), noemt het ,,wensdenken van
het slechtste soort"" dat zo'n lastenverschuiving tienduizenden banen zal
opleveren.

,,Btw is in feite ook een belasting op arbeid"", zegt hij. ,,De naam zegt het al:
belasting op toegevoegde waarde. Die toegevoegde waarde is het verschil tussen
inkopen en verkopen. Maar dat verschil bestaat bijna geheel  uit lonen.  Het is
lood om oud ijzer of we nu consumptie of arbeid belasten"".

Ook Bas Jacobs, hoogleraar economie aan de Erasmus Universiteit, spreekt van
,,lood om oud ijzer"". Een lastenverschuiving van arbeid naar consumptie zal
alleen effect hebben als mensen die werken  minder worden belast dan
niet-werkenden, zoals uitkeringsgerechtigden en ouderen.  ,,Alleen dan wordt de
prikkel om te werken groter"", zegt Jacobs.

De btw-verhoging van het kabinet kán dit effect  hebben: iedereen moet meer btw
betalen, terwijl alleen werkenden worden ontlast. Thuiszitten wordt dus duurder.
,,Maar politieke partijen zullen vast compensatie eisen voor de niet-werkenden
die erop achteruitgaan.  En met die compensatie  is het effect van de
lastenverschuiving toch weer nihil"", zegt Jacobs.

Belastinghervorming is niet de beste manier om mensen aan het werk te krijgen,
zegt Cnossen. ,,Uit CPB-onderzoek blijkt dat korten op de uitkeringen de
arbeidsparticipatie wél significant vergroot. Maar dan stijgt de
inkomensongelijkheid ook"".

Heeft het inperken  van het lage btw-tarief dan helemaal geen zin?  Toch wel,
zegt Jacobs. Dat er één tarief komt  van 21 procent (behalve voor
levensmiddelen) is een goede zaak, zegt hij. ,,Het lage btw-tarief werkt
verstorend. Nu betaal je voor het ene product  veel btw, voor het andere weinig.
Mensen kopen dingen die ze anders niet hadden gekocht. En laten andere dingen
liggen. Dat werkt verstorend voor de economie en drukt uiteindelijk de totale
consumptie"".

Jacobs vindt het raar dat  belangenorganisatie MKB voor het  midden-en
kleinbedrijf,  die fel ageert tegen de btw-plannen, niet opkomt voor ,,alle
bedrijven"", alleen voor de sectoren die nu 6 procent btw rekenen.

21

procent moet het btw-tarief op alle goederen en diensten  worden.

6

procent blijft voor voeding.

LANGUAGE: DUTCH; NEDERLANDS"
164107869,2015-06-19T00:00:00,Lapavitsas: hulp bij afscheid euro is morele plicht van Europa,989907754,NRC Media B.V.,,Door onze correspondent Marloes de Koning,,Economie,,829,,"InterviewCostas LapavitsasDe Griekse econoom is vóór een Grexit, maar vreest
dat  het vertrek chaotisch wordt.

Athene. Econoom Costas Lapavitsas vindt al vijf jaar dat het beter voor
Griekenland zou zijn om failliet te gaan en de eurozone te verlaten. Hij schreef
er twee boeken over. Eind januari werd hij voor Syriza in het parlement gekozen.
Mogelijk wordt  de door hem gepropageerde Grexit nu werkelijkheid.

Bang is hij niet, zegt hij op zijn werkkamer vlakbij het Griekse parlement. Wel
ongerust over de gevolgen van een chaotisch vertrek. ,,Ik zou het graag op een
gecontroleerde, geplande manier doen. Gefaciliteerd door Europa. Europa moet ons
hierbij  helpen.""

Wanneer weten we of Griekenland in de eurozone blijft?

,,Snel. We staan nu op een cruciale splitsing.""

Wat heeft uw voorkeur, Grexit?

,,Wat ik het liefst zie is een einde aan de bezuinigingen. Het is volkomen van
de dolle om een primair begrotingsoverschot te blijven opleggen. Als econoom
huiver ik daar van. Het land heeft nieuwe investeringen en een substantiële
verlaging van schulden nodig. Als die er komen, kunnen we bespreken wat
Griekenland doet. Maar als het enige aanbod meer bezuinigingen is, meer van wat
we al hebben gehad, dan is er geen keuze. Dan is het beter er buiten te zijn.""

Wat is daar het voordeel van?

,,Na een aanpassingsperiode zou Griekenland toegang hebben tot zijn eigen vorm
van liquiditeit. Het land kan overheidsinvesteringen doen en private
investeringen ondersteunen. Het kan met enige vrijheid fiscaal en monetair
beleid voeren. De Griekse productiesector kan groeien, de binnenlandse markt
heroveren en wat exporteren.""

Durft de leiding van uw partij de sprong naar Grexit aan?

,,Ik heb vertrouwen in de leiding en ik steun haar. Wat ik liever niet zie, is
een chaotische Grexit, die nu wel dreigt. Als het zo ver komt, dan wil ik het
gepland en voorbereid.""

Hoe lang is nodig om zo'n plan te maken en uit te voeren?

,,Niet zo lang. Een paar weken.""

Wordt er aan gewerkt? Door u?

,,Er zijn veel mensen in Griekenland die creatief nadenken en die zijn begonnen
met voorbereidingen. We weten dat Europa Grexit-plannen bespreekt. Het zou een
wonder zijn als we het er hier niet over hadden. Griekenland heeft het recht  na
te denken over een eigen manier om te reageren op deze druk en eventualiteiten.""

Hoe ziet een geplande Grexit eruit? De doemscenario's kennen we.

,,De doemscenario's zijn vooral van banken afkomstig. En die hebben belang bij
het voorkomen van Grexit. Vooral voor Griekse banken zou het onvermijdelijk
leiden tot nationalisatie, beperkingen op het kapitaalverkeer. Voorspellingen
van het einde van de wereld moet je met een korreltje zout nemen. Maar het lijdt
geen twijfel dat Grexit moeilijk zal zijn. Ik wil benadrukken dat als
Griekenland gedwongen wordt het te doen, Europa de morele plicht heeft dat te
vergemakkelijken.""

Waarom?

,,Dit is een economie die op de meest dramatische manier naar beneden is geduwd
met door de Europese Unie opgelegd beleid. Mogelijk bedoeld om het te helpen, om
het te redden. Maar de praktijk is dat men het heeft vernietigd. Er is enorme
werkloosheid. Enorme krimp van de economie. Volledige vernietiging van de
verzorgingsstaat. Dus als het zover komt, heeft Europa de morele plicht om het
te faciliteren.""

Te financieren bedoelt u?

,,Griekenland heeft niet zozeer financiering nodig. Maar faciliteiten om de
wisselkoers van een nieuwe munteenheid te beschermen. En om de banken te
verdedigen. De nieuwe banken van liquiditeit te voorzien. Het zou het leven voor
zowel Griekenland als Europa makkelijker maken als Europa aan die  plicht
voldoet.""

Waarom voor de rest van Europa?

,,Europa staat er niet goed op als het gezien wordt als instantie die eerst een
land vernielt, dan uit de eurozone duwt en tot slot aan zijn lot overlaat. Maar
als Europa niet helpt, dan kan Griekenland het zelf. Grexit, vertrek uit de
Europese monetaire unie, dus niet uit de Europese Unie, is haalbaar. Na een
moeilijke aanpassingsperiode krijgt de Griekse economie dan uitzicht op snelle
groei. Er zou weer geld zijn om de binnenlandse vraag te stimuleren en er zou
weer beweging in de economie komen.""

Omdat het geld kan bijdrukken?

,,Er is niets mis met het drukken van geld. De centrale bank zou zo het
begrotingstekort voor een tijd monetair kunnen financieren.""

Hoe lang zou de aanpassingsperiode duren?

,,Maanden. De heftige periode, de echt moeilijke tijd, duurt maanden, zo weten
we uit het verleden. In Argentinië kwam het keerpunt na drie maanden. We zouden
eerst door een recessie gaan. Hoe diep die is, hangt er van af hoe Europa zich
opstelt en hoe wij ons hebben voorbereid.""

Ik zie de geldschieters vooralsnog niet uw kant op bewegen.

,,Daarin zou u wel eens gelijk in kunnen hebben.""

Wat moeten we dan de komende weken verwachten?

,,Als het enige aanbod dat is wat we de afgelopen weken hebben gehoord, dan kan
Griekenland dat niet accepteren en dan zou Griekenland het ook niet moeten
accepteren.""

GRAPHIC: Econoom en Syriza-parlementslid Costas Lapavitsas voorziet bij een
Grieks vertrek uit de eurozone ,,een heftige aanpassingsperiode"" van enkele
maanden.

LANGUAGE: DUTCH; NEDERLANDS"
164107870,2015-06-19T00:00:00,Tilburgse wietteelt vergiftigt Turkse jeugd,989907754,NRC Media B.V.,,Esther Wittenberg Foto Dolph Cantrijn/Hollandse Hoogte,,Het Grote Verhaal,,2108,,"Drugscriminaliteit                   Een deel van de Turkse
gemeenschap in Tilburg zit diep in de wietteelt.  Die criminele activiteit wordt
oogluikend geaccepteerd, vertellen twee bezorgde moeders. ,,Hoe kan ik mijn
dochter aanspreken als zij een jointje rookt, wanneer ik zelf in de teelt zit?""

'Bijna al mijn vriendinnen teelden. Op verjaardagen bespraken we openlijk
hoeveel kilo we hadden geoogst. Niemand klikte. Mensen kijken liever weg."" Twee
moeders zitten samen in de keuken van een huurflat in Tilburg Turkse thee te
drinken. Ze bespreken de laatste drama's die zijn voorgevallen bij vrienden in
de wietteelt, waar een deel van de Turks-Nederlanders gemeenschap in de stad
actief in is. ,,Weet je het al van Fatma? Ze is betrapt en met haar vier
kinderen het huis uit gezet.""

Allebei kwamen ze naar Nederland om een Turkse man te trouwen. Hulya Cigdem
(39), toen ze vijftien was. Haar vriendin (39), toen ze negentien was. Allebei
kregen ze één dochter. Allebei merkten ze hoe makkelijk en verleidelijk het was
om met telen van wiet te beginnen. Hun keuzes liepen uiteen.

Nu hebben ze elkaar hervonden in hun gedeelde zorg om de toekomst van de Turkse
jeugd. Om haar openlijke strijd tegen drugsgeld kracht bij te zetten heeft Hulya
haar vriendin gevraagd vandaag haar verhaal te doen. ,,Ben je zenuwachtig?"" De
vriendin antwoordt dat ze de hele nacht niet heeft geslapen. Ze heeft getwijfeld
of ze dit wel kan maken tegenover haar vrienden in de wietteelt. Toch begint ze
te vertellen. ,,Want wietteelt is een heilloze weg. Elke jongere die op het
rechte pad komt, is winst.""

Ze raakte na de geboorte van haar dochter in een postnatale depressie waardoor
ze niet meer kon werken. Zij en haar man belandden in de schulden. Haar man liet
zich door een Nederlander overhalen te investeren in de wiet in de hoop zo
gemakkelijk uit de geldproblemen te komen. De eerste vijf jaar teelde haar man
buiten haar om. Nooit bij hen thuis, maar op zolders van anderen. De tien jaar
die daar op volgden, raakte ze er bij betrokken. Haar man zei dat wietteelt heel
normaal was in Nederland. ,,De eerste keer dat ik de plantjes zag, dacht ik: is
dit het nou? Het leken wel tomatenplantjes.""

Ze leerde planten. Ze leerde over lastige spinnen en ziektes als toprot. Ze
ontdekte dat het niet de bedoeling was de planten zo hoog mogelijk te laten
groeien. ,,Dan schoten de planten in de stress en kregen ze geen goede toppen
meer."" Ze werd een wietteeltspecialist.

Het geld stroomde binnen. Schulden smolten weg. Ze leefden riant. ,,Zoiets geeft
een drive. Iedereen in de teelt kent die. Je wilt door. Je wilt meer. Het is als
een gokverslaving."" Ze begonnen in meer huizen tegelijk te telen. En in een
loods. Haar man groeide uit tot een middelgrote jongen in de wietwereld.

En nee, het was helemaal niet moeilijk mensen te vinden die hun zolder ter
beschikking wilden stellen. Je vroeg het ze gewoon. In het café, in het
koffiehuis. Je zag zo wie er naar geld en aanzien verlangde. Je zei: 'Wij
regelen alles. Wij betalen het materiaal. En jij kan kiezen of je een deel van
de winst wilt, of liever huur.' Je beloofde de bekeuring te betalen als zij
gepakt werden. ,,Dat was in de tijd dat mensen nog niet hun huis uit werden
gezet."" Maar natuurlijk betaalde je de bekeuringen niet. Als je iedereen zou
betalen, was je failliet. ,,Als het mis ging, gaven we gewoon niet meer thuis.""

Zij zorgde, zoals vrouwen deden, voor de planten. Hij regelde, zoals mannen
deden, alles en verkocht aan coffeeshops. Hun dochter drukten ze op het hart op
school niets te vertellen over wat papa en mama deden. Op den duur hadden ze een
stuk of acht Bulgaren die voor hen werkten. Aarde naar boven sjouwen, stekjes
zetten, knippen.

Tegen die tijd hoefde je je binnen de gemeenschap al lang niet meer te schamen
als je in de wiet zat. Geld - hoe het ook verdiend was - gaf juist aanzien.
Sommige ouders moedigden hun zonen aan met haar dochter te trouwen. ,,Ze zeiden:
'Haar ouders zitten in de wiet en hebben geld'.""

Tal van mensen in de omgeving van de Vogeltjesbuurt wisten dat zij in de wiet
zaten, maar niemand klikte. Waarom zouden ze? ,,Ik zou zelfs nu ook nooit
klikken.""

Hulya steekt haar vriendin nog een sigaret toe. De vruchtengebakjes die ze voor
dit bezoek had meegenomen, zijn al op. Op tafel staan de lege schoteltjes en
drie kopjes verse thee. Onder tafel zes voeten in drie paar slofjes, want bij
binnenkomst in dit huis doet iedereen  schoenen uit en slofjes aan. Hulya's
vriendin vervolgt haar verhaal. Weer overwegend in het Turks, terwijl Hulya
vertaalt.

Na de verleidingen, volgden de gevaren. Steeds meer investeerden ze.
Bijvoorbeeld 12.000 euro in de inrichting van een loods (een compagnon
investeerde de andere 12.000 euro). Maar de politie viel binnen. De Nederlander
op wiens naam de loods stond, werd gepakt. Zij waren hun geld kwijt.

Toch hadden ze liever dat de politie de boel in beslag nam, dan dat er dieven
kwamen. Als dieven oogstten vlak voordat ze dat zelf wilden doen, dan had er
blijkbaar iemand gepraat. Of dan hadden ze niet goed genoeg opgelet. Dat gaf een
onveilig gevoel. Dieven waren meedogenloos en bewapend.

Een zoon van vrienden is wel eens door dieven beschoten toen hij ging checken of
de bewaker nog op zijn post zat in hun loods. ,,Hij dook net op tijd weg. Anders
was hij dood geweest. Er was geweld. Er waren ruzies. De wietwereld heeft zo
zijn eigen wetten en strafsysteem. En wat ik nu vertel, is nog maar het topje
van de ijsberg.""

Uiteindelijk sliep ze nooit meer rustig, had ze paniekaanvallen. Vooral vlak
voordat er geoogst moest worden (ongeveer twee maanden na het planten), was de
spanning te snijden. De wietteelt had haar sociale omgeving totaal ontwricht. Ze
wist niet meer wie ze kon vertrouwen. ,,Iedereen had een dubbele agenda."" Om
haar heen zag ze huwelijken sneuvelen en vriendschappen kapot gaan.

Op een dag stopte een zwarte Mercedes voor één van hun wietpanden. Haar man werd
gebeld en ging er naartoe. De mannen in de Mercedes zeiden dat hij kon kiezen:
of een deel van de winst afstaan, of zij zouden de politie bellen. Hij beloofde
een deel van de winst af te staan, maar verplaatste daarna de plantjes stiekem
snel naar hun eigen zolder die ze voor deze keer gebruikten als noodoplossing.

Niet veel later stond de politie voor hun deur. Ze werden hun huis uitgezet en
daarna werd haar man in de gaten gehouden door de politie.

Het was in die tijd, nu twee jaar geleden, dat ze besloten te stoppen. Het werd
ze te heet onder hun voeten. Bovendien leverde de wiet steeds minder op. Vroeger
kreeg je 1.400 euro voor een kilo natte (niet gedroogde) wiet. Nu nog maar 700
euro. ,,Iedereen weet tegenwoordig hoe hij een zolder moet inrichten. De
Bulgaren die vroeger voor ons werkten, doen het nu zelf.""

Ze kregen nog een aanbod om een villa te huren en vol planten te zetten, maar
dat sloegen ze af. Haar man zei: ,,Als we dat doen, komen we nooit meer uit deze
wereld."" Nu wonen ze in dit flatje. Tot hun dochter haar opleiding heeft
afgerond en oud genoeg is. Dan willen zij en haar man terug naar Turkije, naar
hun familie. ,,Onze dochter wil hier blijven.""

Ze heeft de afgelopen twee jaar veel gehuild. Ze heeft spijt, snapt achteraf
niet wat haar heeft bezield, voelt zich bezoedeld door wat ze gedaan heeft. Toch
was het ook moeilijk om te wennen aan haar nieuwe leefsituatie.

Vroeger had ze wel eens 20.000 euro in haar bh zitten. ,,Je koopt een auto of
gaat op vakantie en het is weer op."" Nu komt ze maandelijks rond van 1.500 euro.
Nu neemt de bioscoop waar ze had gesolliciteerd liever een Poolse aan omdat die
goedkoper is dan zij.

Maar ze voelt zich nu wel rustiger. Opgelucht. ,,Dit is beter. Hoe kan ik mijn
dochter aanspreken als zij een jointje rookt, wanneer ik zelf in de teelt zit?""

Ze vindt dat jongeren in deze samenleving worden vergiftigd. ,,Die zien hoe
anderen gemakkelijk rijk lijken te worden van drugs. En dan denken ze: waarom
zou ik naar school gaan, studeren? Ze worden op de arbeidsmarkt toch al
gediscrimineerd."" Ze vindt dat de overheid hier mede schuldig aan is. ,,Het was
alsof je naar de markt gaat. Zo gemakkelijk kon je alle spullen bij de growshop
halen. En op de flacon stond gewoon dat het spul bedoeld was voor wiet, hoor.""

Ze wil dat de overheid coffeeshops verbiedt. Zodat niemand meer hoeft te zorgen
voor hun voorraad, met alle gevaren van dien. ,,Zoals het nu is, gaat de
samenleving naar de kloten. Wat moet er worden van onze kinderen?""

Dat is precies de vraag die ook vriendin Hulya Cigdem drijft. In het verleden
hebben zij en haar vriendin talloze ruzies gehad als gevolg van Hulya's onbegrip
voor de keuzes van haar vriendin. Ze hebben elkaar zelfs een hele periode niet
gezien. Maar nu zijn ze het eens. ,,Ik zie dat de kinderen die in de wiet zijn
opgegroeid nauwelijks in toom te houden zijn. Wij zien dat allemaal en we maken
ons zorgen. Daarom moeten we nu een keerpunt forceren. We moeten niet meer
wegkijken en zwijgen.""

Hulya Cigdem en haar man weerstonden de verleiding in de wietteelt te gaan. Ook
al werd meermaals aangeboden hun zolder vol te zetten met plantjes. Ook al waren
ze arm en hadden ze een jong kind. Ze haalden brood bij pater Poels die in
Tilburg de armen bijstaat. Ze stopten samen met roken om te bezuinigen. ,,Je
hebt altijd een keuze.""

Cigdem wist dat ze haar vader nooit meer recht in de ogen zou kunnen kijken als
ze aan wietteelt begon. ,,Alin teri is de belangrijkste waarde die ik van hem
heb meegekregen. Dat betekent zweet op het voorhoofd. Er wordt mee bedoeld dat
je op een eerlijke manier je geld moet verdienen. Gelukkig is mijn man net zo
rechtschapen als mijn vader.""

Samen zetten Hulya en haar man een garage op in Goirle, waar ze ook nu nog
wonen. En Hulya schreef twee boeken: De importbruid en De val van Mehmet. In dat
laatste boek, dat onlangs verscheen, sterft fictieve hoofdrolspeler Mehmet nadat
hij zwaar in de problemen is geraakt in de Tilburgse wietteelt.

Hulya wilde nog nadrukkelijker de aandacht vestigen op de wietteelt onder
Turken. Met een aantal vrijwilligers begon ze begin dit jaar het
burgerinitiatief Alin teri dat Turken - ,,maar ook Nederlanders, Marokkanen,
Somaliërs  gewoon iedereen in Nederland"" - oproept eerlijk hun brood te
verdienen. Op hun website http://alinteri013.nl staan intussen 125 pasfoto's van
vrijwilligers en ambassadeurs die zo een statement willen maken tegen drugsgeld.

,,En dit is pas het begin. We willen dat succesvolle Turken als rolmodellen aan
Turkse jongeren gaan vertellen: 'Er zijn mogelijkheden voor ons in Nederland.'
We willen dat ex-telers jongeren massaal waarschuwen voor alle ellende die bij
de wietteelt komt kijken.""

Er staan al twee verhalen van mannelijke ex-telers online. Ze willen van Alin
teri een grootse publiekscampagne maken, zetten een stichting op, en zoeken
contact met scholen en bedrijven. ,,Een afspraak bij de gemeente staat al.""

Ze voelt zich gesteund door de vrijwilligers en ambassadeurs van de stichting.
Door de Tilburgse burgemeester Noordanus die bij de eerste bijeenkomst van Alin
teri de aanwezige Turken aansprak op hun verantwoordelijkheid met de woorden:
,,Het gaat om jullie en om jullie kinderen."" Door vele ex-telers die haar zorgen
delen en met haar meedenken. Door haar man. Door haar dochter die criminologie
studeert in Rotterdam ,,en die nu blij is dat ze van ons nooit wiettoppen mocht
knippen voor vijftien euro per uur"". Door de politie die haar initiatief steunt
en die ze altijd kan bellen.

Alle steun geeft haar de moed om door te zetten. En die moed is nodig. Want nee,
niet iedereen is even blij met haar initiatief. ,,Ik vergelijk het met een
tandenstoker. Eén tandenstoker kun je zo breken. Maar een hand vol tandenstokers
niet.""


          Brabant wordt wel de wietschuur van Europa genoemd. En Tilburg de
wietstad. In 2012 meldde een  criminele spijtoptant zich met verifieerbare
informatie bij de politie. Zo werd duidelijk dat in Tilburg zo'n 60  criminele
drugsbendes actief zijn. In de stad zijn 1.900 personen dagelijks bezig met
hennepzaken. Dat is zonder de 'knippers' van de henneptoppen.  En ook zonder de
makelaars die wiettelers helpen aan panden, de notarissen die  een oogje
dichtknijpen en  de elektriciens die in de avonduren wat bijbeunen.


          Per week wordt volgens de spijtoptant in Tilburg en omstreken 20.000
kilo nog niet gedroogde wiet  aangeboden aan  opkopers, volgens de spijtoptant
zijn dat vooral  Turken.


          Ruim dertig procent van de Turkse Tilburgers leeft onder de
armoedegrens en grofweg één op de drie jonge Turken is werkloos.  Daardoor is de
verleiding groot om de criminaliteit in te gaan.

LANGUAGE: DUTCH; NEDERLANDS"
164107871,2015-06-18T00:00:00,Gemeenten zien 'beschut werken' mislukken,989907754,NRC Media B.V.,,Door onze redacteur Ingmar Vriesema,,Economie,,614,,"Banen in de luwteHet plan om gehandicapten die niet meer naar sociale
werkplaatsen mogen aan werk te helpen, dreigt te mislukken, waarschuwen
gemeenten.

Amsterdam. Gemeenten kunnen de zwakste mensen op de arbeidsmarkt als gevolg van
een ,,uitvoeringsprobleem"" niet aan werk helpen. Dat zegt de Vereniging van
Nederlandse Gemeenten (VNG) tegen deze krant.

Deze groep mensen - enkele duizenden gehandicapten met een zeer beperkt
arbeidsvermogen - komt wettelijk niet in aanmerking voor de zogenoemde
no-riskpolis. Die polis verzekert werkgevers tegen het relatief hoge risico van
ziekteverzuim van deze mensen. De no-riskpolis is echter nu niet afsluitbaar
voor mensen met een zeer laag arbeidsvermogen.  Hen in dienst nemen is voor
werkgevers daardoor te riskant.

Deze groep zwakkere werknemers  kon tot dit jaar terecht in sociale
werkplaatsen. De Participatiewet, die is ingegaan op 1 januari dit jaar, staat
geen nieuwe instroom in die werkplaatsen toe. Gemeenten moeten voor diezelfde
doelgroep nu 'beschut werk' zoeken: een werkplek bij gemeente of een andere
werkgever met intensieve begeleiding door een jobcoach. Of met fysieke
aanpassingen op de werkvloer, bijvoorbeeld een prikkelarme ruimte voor een
werknemer met autisme.

Gemeenten krijgen hiervoor van het kabinet 8.500 euro per werkplek per jaar. Dat
bedrag, vindt het ministerie van Sociale Zaken en Werkgelegenheid, is toereikend
om ook de kosten bij ziekte te dragen. Een aparte no-riskpolis zou niet nodig
zijn.

Gemeenten zeggen dat die 8.500 euro al te weinig is om alleen al de kosten van
de begeleiding van de gehandicapte werknemer te dekken. Wordt deze ziek, dan
moet de werkgever het loon doorbetalen en wordt bovendien het werk niet
verricht.  Een no-riskpolis is wel degelijk nodig, zeggen gemeenten. Bovendien:
gehandicapten met iets meer arbeidsvermogen en 'loonwaarde' komen wél in
aanmerking voor een no-riskpolis. Dat leidt tot oneerlijke concurrentie tussen
verschillende groepen gehandicapten, aldus de gemeenten.

Volgens Arjan Vliegenthart, SP-wethouder Werk en Inkomen in Amsterdam, is een
no-riskpolis een ,,absolute voorwaarde"" om weifelende werkgevers over de streep
te trekken. Vliegenthart wil dit jaar voor ten minste twintig Amsterdammers
beschut werk vinden. ,,Maar de trieste werkelijkheid is, dat ze nu thuis zitten.
Of in de dagbesteding, zonder arbeidscontract. Ondanks alle mooie woorden over
participatie, dreigt de uitvoering te mislukken.""

Ondernemer Arno Kooy  wil graag beschutte werkplekken aanbieden in zijn
Brouwerij De Prael, in hartje Amsterdam. Deze mensen, ,,vaak met een
psychiatrische achtergrond"", kunnen aan de slag als barkeeper, rondleider,
koerier van bestellingen. Maar bij gebrek aan een no-riskpolis richt hij in
plaats van zes werkplekken er dit jaar waarschijnlijk slechts twee in. ,,Het is
een gegeven dat deze mensen veel en langdurig ziek  zijn.""

Kooy noemt beschut werk een ,,goed model"" om mensen meer verantwoordelijkheid te
geven en zo ,,qua loonwaarde te laten groeien"". ,,Het is zonde als de politiek
deze kans laat lopen.""

De Participatiewet, ingegaan op 1 januari, heeft tot doel zoveel mogelijk mensen
aan werk te helpen. Tot 2026, zo is de afspraak, scheppen werkgevers 125.000
extra 'garantiebanen' voor mensen ,,met afstand tot de arbeidsmarkt"". Zoals
mensen met een handicap die het hen verhindert om volwaardig mee te draaien op
de arbeidsmarkt. Om werkgevers te bewegen hen in dienst te nemen bestaat de
no-riskpolis.

Ook is het de bedoeling dat er ,,op termijn"" 30.000 beschutte werkplekken komen,
voor de 'allerzwaksten': mensen met een loonwaarde onder de 30 procent van het
minimumloon. Voor hen is de no-riskpolis niet voorhanden.

LANGUAGE: DUTCH; NEDERLANDS"
164107872,2015-06-18T00:00:00,Als je het bedrijf maar niet schaadt,989907754,NRC Media B.V.,,Door onze redacteur Floor Rusman,,Economie,,1431,,"Werktijd - vrije tijdWerkgevers hebben niets te maken met wat werknemers in hun
vrije tijd doen. Behalve als dit privégedrag hun werk raakt. Dan riskeren ze
zelfs ontslag.

Je bent op een bedrijfsuitje, buiten werktijd. Je drinkt een biertje, eet een
kipkluifje en zingt mee met de jaren '90-playlist die voor de gelegenheid is
samengesteld. De sfeer is jolig, hoewel de vermoeidheid na het zoveelste rondje
bezit van je neemt. Dat is het moment waarop een collega je een lijntje coke
aanbiedt. Je neemt het aan, dit kan je avond redden en je hebt er bovendien hard
voor gewerkt.

Niets mis mee, toch?

Nou, dat hangt ervan af. Niet iedere werkgever zal hier luchtig over oordelen,
óók als het snuiven niet op de werkvloer plaatsvond.

De Eindhovense ggz-instelling De Woenselse Poort bijvoorbeeld vroeg vorige week
ontslag aan voor acht werknemers die tijdens een afscheidsfeestje van een
collega (buiten werktijd) coke en speed hadden gebruikt. De kantonrechter moet
nu beslissen of dit ontslag rechtmatig is.

Dit soort zaken komt vaker voor. In april hield energieconcern Shell enkele
drugscontroles op zijn chemiebedrijf in Moerdijk.   Bij 69 tijdelijke werknemers
werden in het bloed sporen van drugs aangetroffen. Zij werden allemaal
ontslagen, meldde Het Financieele Dagblad.

'Vrije tijd' is dus een relatief begrip: blijkbaar kan je baas die vrijheid
inperken. Welke grenzen kan de werkgever trekken in je persoonlijke
speelkwartier? Heeft hij iets te zeggen over jouw drugsgebruik? En wat mag hij
nog meer van je eisen? Kan hij je, bijvoorbeeld, verbieden om seksistische of
racistische dingen te zeggen?

Het ontslagrecht is een lappendeken van individuele gevallen, zeker als het gaat
om dit soort zaken. Kantonrechters bekijken elk geval apart. Toch valt er wel
een algemene regel te formuleren, zegt arbeidsrechtadvocaat Petra Charbon.

,,In principe mogen mensen in hun vrije tijd doen wat ze willen, iedereen heeft
recht op zijn eigen aberraties. Die kunnen op zichzelf nooit een reden zijn voor
ontslag. Maar dat verandert als het privégedrag invloed krijgt op het werk"",
aldus Chabron.

Er zijn gevallen waarin die invloed duidelijk is. Als een werknemer elke avond
twee flessen Pinot Gris wegwerkt, om de volgende ochtend steevast te laat te
komen en in slaap te vallen op het toetsenbord, trekt niemand dat verband in
twijfel.

Wie daarentegen zijn werk goed uitoefent, zal van de baas niet te horen krijgen
wat hij mag eten, drinken, roken of slikken. Tenminste, in de meeste beroepen.

Voor sommige banen zijn duidelijke richtlijnen over middelengebruik. Een piloot
mag tien uur voor de vlucht geen druppel alcohol drinken. En wie zware machines
moet bedienen - zoals de werknemers van Shell - mag überhaupt geen sporen van
drugs in zijn bloed hebben. In deze gevallen zijn de regels over middelengebruik
duidelijk vastgelegd in de arbeidsovereenkomst of soms zelfs in de wet.

Maar het verband tussen privégedrag en werkprestaties is niet overal zo helder
als in het geval van een slapende accountant of een tipsy piloot. Een
ingewikkelder toetssteen is de uitstraling die een actie van een werknemer kan
hebben op zijn bedrijf. Dat hangt sterk af van je functie, zegt hoogleraar
arbeidsrecht Evert Verhulp. ,,Een voorzitter van de vereniging van
geheelonthouders die dronken op straat wordt gevonden, heeft een probleem.""

Het is allemaal een kwestie van context. Verhulp: ,,Een schoonmaker van een kerk
kan in zijn vrije tijd misschien vloeken of andere dingen doen die God verboden
heeft, maar een dominee kan dat niet doen zonder arbeidsrechtelijke gevolgen.""

Als het gaat om drugsgebruik, zijn de regels strenger voor mensen met een
voorbeeldfunctie of voor werknemers in de zorg, zeker als zij werken met
verslaafden. Dit was bijvoorbeeld het geval in de ggz-instelling De Woenselse
Poort. ,,Harddrugsgebruik past niet bij een instelling als de onze"", verklaart
Joep Verbugt, de voorzitter van de raad van bestuur. ,,Deze mensen werken met
mensen met zware drugsproblemen. Vergelijk het met een brandweerman in zijn
vrije tijd een brandje sticht, of een politieman die steelt.""

Mogen de ggz-werknemers dan nooit drugs gebruiken? ,,Ik kan natuurlijk niet
iedereen in zijn vrije tijd controleren"", zegt Verbugt. ,,Maar hier deden ze het
in alle openheid, ten overstaan van collega's.""

Een andere grond voor ontslag kan de onrust zijn die op het werk ontstaat, zegt
Petra Charbon. In principe heeft de werkgever er niets mee te maken als jij
bijvoorbeeld in je vrije tijd aan sadomasochisme doet. Maar als jouw collega's
elke keer als jij op je werk komt een zweepje uit hun la pakken om vervolgens
een uur niet meer bij te komen van het lachen, krijg je een onwerkbare situatie.
Hoewel de werknemer dan op zich niets valt te verwijten, kan dat reden zijn voor
overplaatsing of zelfs ontslag.

Bij De Woenselse Poort speelde ook dit element een rol, vertelt Verbugt. De
cokesnuivende werknemers hadden hun niet-gebruikende collega's onder druk gezet
om hun mond te houden over het incident. ,,Zo'n team moet van elkaar op aan
kunnen"", zegt Verbugt. ,,Een situatie waarin collega's elkaars gedrag
veroordelen, leidt tot onderling wantrouwen.""

En hoe zit het met het uiten van je mening in je vrije tijd? Mag je je buiten
werktijd bijvoorbeeld manifesteren als een enorme seksist? De vrijheid van
meningsuiting is omvangrijk, maar ook hier zijn grenzen, zegt Evert Verhulp.

Wat is er feitelijk gezegd? Wordt er aanstoot aan genomen? ,,Het gaat er ook om
of er een verband is tussen de mening en het werk. Ik mag  als medewerker van
Heineken best zeggen dat alcohol slecht is, maar ik mag niet zeggen: 'Ik werk
bij Heineken dus ik kan het weten'. Dan betrek ik mijn mening op de
arbeidsovereenkomst.""

Ook hier speelt de functie van de meningsuiter weer een rol. Iemand als Tim
Hunt, de biochemicus die vanwege een vrouwonvriendelijk grapje zijn universiteit
moest verlaten, had van hem niet weg gehoeven. ,,Een briljante chemicus kan een
enorme hufter zijn, maar dat gaat de werkgever niet zo aan. Dat is anders als
hij allemaal lezingen moet houden. Dan kan een opmerking zijn aanzien en dat van
het bedrijf beschadigen.""

Zo lang je privégedrag je werk niet raakt, kun je dus vrij ver gaan. Zelfs
niet-arbeidsgerelateerde strafbare feiten kunnen geen reden zijn voor ontslag.
Verhulp noemt het voorbeeld van een administratief medewerker van een bank die
werd veroordeeld wegens ontucht met zijn stiefkinderen. De bank wilde hem daarom
op staande voet ontslaan, maar dat kon volgens de rechter helemaal niet. ,,De
bank mat zich hier een moreel oordeel aan. De vraag moest zijn of die man zijn
werk nog behoorlijk kon doen. Het was natuurlijk anders geweest als hij had
gewerkt bij Jeugdzorg, maar in dit geval was er geen dringende reden voor
ontslag.""

Maar hoe zit het dan met de voormalige toezichthouder van De Nederlandsche Bank,
die werd ontslagen toen de baas erachter kwam dat zij bijkluste als
sm-meesteres? Dat is een ander geval, want dit ontslag berustte niet op haar
sm-voorkeuren, zegt Verhulp. ,,De grond van ontslag was tweeërlei: ze had haar
nevenfunctie geheim gehouden en ze was fiscaal te vriendelijk voor zichzelf
geweest. Het feit dat ze een sm-meesteres was, maakte het smeuïg, maar zoiets
doet voor de rechter niet ter zake.""

Hoewel beide deskundigen trefzeker voorbeelden noemen, geven ze toe dat het een
grijs gebied is.

En uiteindelijk, zegt Charbon, hangt het er ook vanaf welke rechter je treft.
,,Kantonrechters zijn ook maar mensen, dus zij kunnen het onderling oneens zijn.
Het kan soms ook uitmaken of de kantonrechter in Amsterdam zit of in Assen.
Mensen hebben normen en waarden en die kunnen, ook in Nederland, sterk
verschillen. De een is toleranter dan de ander.""

Een piloot mag tien uur voor de vlucht geen druppel alcohol drinken

Een andere grond voor ontslag kan  de onrust zijn die op het werk ontstaat

Coke en verslavingszorg. De Woenselse Poort, een ggz-instelling waar onder
andere psychiatrische patiënten en tbs'ers worden behandeld, ontsloeg vorige
week acht medewerkers. Zij hadden volgens hun werkgever op een bedrijfsuitje
cocaïne en speed gebruikt en collega's onder druk gezet dit stil te houden.

Drugs binnen Shell. Shell hield in april drugscontroles onder werknemers die
reparaties uitvoerden. Bij 69 werknemers werden in het bloed sporen van drugs
aangetroffen. Zij werden ontslagen.

Toezichthouder en sm. De Nederlandsche Bank ontsloeg in oktober een
toezichthoudster die zich haar vrije tijd als sm-meesteres werkte. Op haar
website stonden onder meer erotische foto's. Ze poseerde met zweep en SS-pet.

LANGUAGE: DUTCH; NEDERLANDS"
164107873,2015-06-18T00:00:00,Premier Helle kruipt uit een diep dal,989907754,NRC Media B.V.,,Door onze redacteurPaul Luttikhuis,,Buitenland; Blz. 12,,802,,"PortretHelle Thorning-SchmidtPremier van DenemarkenKiezen de Denen vandaag ,,een
rechts experiment"" of stemmen ze op de zittende premier?

Amsterdam. De Deense premier Helle Thorning-Schmidt waagde eind vorige maand de
gok. Haar regering had het land uit de misère geleid die na 2008 in Denemarken
harder had toegeslagen dan elders, zei de premier. Nu wilde ze het oordeel van
de kiezer over haar beleid. Gaan we door op de ingeslagen weg, vroeg ze, of
kiezen we voor een ,,rechts experiment""? Vandaag mogen de Denen die vraag
beantwoorden, na een verkiezingscampagne die slechts drie weken heeft geduurd.

Thorning-Schmidt is een van de laatste centrum-linkse regeringsleiders die
Europa nog overheeft. Tot voor kort achtte iedereen haar herverkiezing
uitgesloten. Maar volgens de laatste peilingen is ze verwikkeld in een
nek-aan-nekrace met haar rivaal Lars Løkke Rasmussen, de leider van de liberale
partij die ze vier jaar geleden na een nipte overwinning opvolgde als premier.
In die peilingen is bovendien niet het oordeel meegenomen van de Groenlanders en
de inwoners van de Faerøer-eilanden, en die stemmen doorgaans wat linker dan de
rest van Denemarken.

Het moment voor verkiezingen lijkt goed gekozen. De economie krabbelt op, de
Deense kroon is - geholpen door de geldpers van de Centrale Bank - voldoende in
waarde gedaald om de export weer op gang te helpen, de werkloosheid daalt, en de
rente is laag genoeg om te voorkomen dat de huizenmarkt stagneert.

Maar als Thorning-Schmidt wordt herkozen, is dat niet alleen de verdienste van
haar economische beleid. In Denemarken zijn de verschillen tussen centrum-links
en centrum-rechts traditioneel klein. De een wil de uitgaven licht verhogen, om
het sociaal beleid op peil te houden, de ander wil voorzichtig bezuinigen om de
belastingen te kunnen verlagen. De koers van de huidige regering is gematigd,
zeker na het vertrek van de Socialistische Volkspartij.

Thorning-Schmidt heeft de afgelopen jaren vooral zichzelf uit een diep dal weten
te trekken. Na de verkiezingen daalde de populariteit van haar partij naar een
historisch dieptepunt. De krant Politiken schreef dat Thorning-Schmidt 'te goed
gekleed gaat voor een sociaal-democraat, te fris oogt om leider van het land te
zijn en te kil is om de harten van de bevolking te stelen'.

Ze was 'Gucci-Helle', vanwege haar dure merkkleding. Een partijgenoot die haar
zo noemde, beet ze toe: ,,We kunnen er toch niet allemaal net zo belabberd
uitzien als jij."" Toen ze in camouflagekleding, maar met hoge hakken en een
knalrode handtas, Deense militairen in Libië bezocht, schreef de Berlingske
Tidende: 'Helle trok met haar designertas ten strijde'. In 2013 wilde 84 procent
van de kiezers van haar af.

Volgens sommigen zorgde een selfie met de Britse premier Cameron en de
Amerikaanse president Obama, tijdens de herdenkingdienst voor Nelson Mandela,
voor een ommekeer. Het moment werd door fotografen vastgelegd en internationaal
werd schande gesproken van dit gebrek aan respect voor de overleden Mandela.

Maar de Denen vonden het wel charmant en waren trots op een premier die zich zo
gemakkelijk bewoog tussen de machtigen der aarde. Trots waren ze ook toen
Thorning-Schmidt vorig jaar even in de running was voor het voorzitterschap van
de Europese Commissie. En ze zijn het deze week nu ze is opgedoken op een
shortlist van vrouwelijke kandidaten voor de opvolging van VN-chef Ban Ki-moon
in 2016.

Tegelijkertijd is Helle Thorning-Schmidt in de ogen van de Denen heel gewoon
gebleven. Haar huwelijk met Stephen Kinnock, zoon van de Britse
oud-Labour-leider Neil Kinnock en inmiddels zelf Labour-parlementariër, maakt
dat ze doordeweeks alleen het huishouden runt. De foto die een buurman maakte
van hoe de premier sneeuw ruimt voor haar huis, met een van haar dochters, werd
een hit op Twitter. ,,Ik was mijn eigen kleren en die van mijn kinderen"", zei ze
in een interview met de Financial Times. ,,Van alle premiers in de wereld leid
ik misschien wel het meest normale leven.""

Na de terreuraanslagen in Kopenhagen afgelopen februari, trof ze de juiste toon.
Zo hielp ze voorkomen dat de verdeeldheid over gevoelige thema's als moslims en
immigratie - zeker in het land van de omstreden cartoons van Mohammed en waar
tien jaar lang geregeerd werd met gedoogsteun van een populistische
antibuitenlanderpartij - werd aangewakkerd.

Volgens opiniepeilingen hebben de Denen een voorkeur voor een nieuwe regering,
maar het liefst met de huidige premier. Welke van die twee ze het belangrijkste
vinden, moet vanavond blijken.

Geboren in 1966 in een gegoede buurt ten zuiden van Kopenhagen.

Studeerde (1985-1992) politicologie in Kopenhagen en aan het Europa College in
Brugge. Was voor de sociaal-democraten Europarlementariër (1999-2005), lid van
het Deense parlement en vanaf 2011 premier.

GRAPHIC: In een interview met de Financial Times zei Thorning-Schmidt dat ze
verrast was over de reacties op de selfie met Cameron en Obama bij de herdenking
van Mandela. Ze zou hebben geflirt en geen respect hebben getoond. Volgens haar
was de sfeer heel ontspannen en werd er door veel mensen gezongen en gedanst.

LANGUAGE: DUTCH; NEDERLANDS"
164107874,2015-06-17T00:00:00,Burgemeester Amsterdam: die aanslag komt wel een keer,989907754,NRC Media B.V.,,Door onze redacteur Bas Blokker,,Binnenland,,913,,"Interview Van der Laan Schipperen tussen vrije meningsuiting en bestrijden
radicalisme.

Amsterdam. We weten weinig van de beweegredenen van jihadreizigers. Effecten van
maatregelen tegen hen zijn moeilijk te meten. Ingrijpen door de gemeente kan
averechts uitpakken. Burgemeester Van der Laan van Amsterdam schetst in zijn
radicaliseringsaanpak de beperkingen van de overheid. Morgen bespreekt hij zijn
notitie met de gemeenteraad.

Liefst zou hij kunnen zeggen: in dat kastje ligt de sleutel voor dit probleem.
Maar zo is het niet. ,,Dan is het bijna het halve werk om dat zo duidelijk
mogelijk te zeggen. Dat iedereen weet: we moeten er veel aan doen, het zal nog
wel een tijdje duren en die aanslag komt echt wel een keer.""

Hoe staat het ervoor in Amsterdam?

,,We hebben 50 à 60 lui om ons echt zorgen over te maken. Niet dat we bij
allemaal denken: het kan elke dag gebeuren. Maar het zijn mensen die zorgelijk
radicaliseren.""

Amsterdamse ambtenaren hebben een debatcentrum ontraden moslimorganisatie
Hizb-ut-Tahrir te laten spreken bij een discussieavond. Is die organisatie
radicaal of extreem? Ze roept niet op tot geweld.

,,Klopt. Maar dat is dan ook het énige wat hen onderscheidt van IS. Ze hebben
nooit afstand genomen van IS.

,,Het doel van de debatorganisatie was hun jonge publiek immuun te maken voor
radicalisering. Ze mochten de ideeën van Hizb-ut-Tahrir horen en jongerenimam El
Forkani zou ze ter plekke tegenspreken. Ik ben het helemaal eens met SP-raadslid
Peter Kwint die deze metafoor gebruikte: bestrijd je antisemitisme door in debat
te gaan met een neonazi?""

Is het aan de gemeente om te bepalen hoe een debatorganisatie radicale
opvattingen moet bestrijden?

,,Daarom beperkten we ons tot een advies. 'Zouden jullie dat nou wel doen?'
Misschien heeft de organisatie ook wel gezegd: wat heb je ermee te maken,
gemeente? En toen heeft een ambtenaar gezegd: wij geven jullie subsidie, dan kan
wat jullie doen ook terugslaan op de gemeente. Dat is ten onrechte verstaan als
dat wij de subsidie als drukmiddel gebruikten.

,,Een podium geven aan mensen die de strijd in Irak propageren? Die Joden de zee
in willen drijven? Dan zeggen mensen: in míjn stad? Kan ik hier nog veilig
wonen? Die mensen moet ik beschermen.""

U kreeg veel kritiek. Raadsleden zeiden: de volgende keer zal de burgemeester
dit niet meer zo doen.

,,De volgende keer zal de burgemeester er met zijn ambtenaren voor waken dat
zo'n misverstand over de subsidie niet ontstaat. Bij andere casuïstiek vrágen
raadsleden me precies hetzelfde te doen. Een Amerikaanse jongen wilde hier een
agressieve vrouwenversiercursus geven. Vragen in de raad. Burgemeester, wilt u
dit verbieden? Nee, natuurlijk niet. Maar ik zorg wel voor het vaste rijtje: een
politieman, een tolk en een officier van justitie in de zaal om te kijken of er
strafbare feiten worden gepleegd.""

Als Geert Wilders in Amsterdam spreekt, zit er dan een agent in de zaal en een
officier van justitie?

,,Nee.  Hij heeft geleerd in Nederland geen mogelijk strafbare dingen meer in
het openbaar te zeggen. Als hij aankondigt: ik ga in Amsterdam 'minder minder
minder Marokkanen' roepen, ja, dan stuur ik een agent.""

Worden mensen met radicale gedachten over de islam scherper bekeken dan andere
wilde denkers?

,,Dat herken ik niet bij mezelf. Ik rek de vrijheid van meningsuiting juist zo
ver mogelijk op. Kijk naar de demonstraties die hier zijn toegestaan: zes
maanden Occupy op het Beursplein, drie maanden tentenkamp voor asielzoekers,
tegen Zwarte Piet pal naast de Sinterklaasintocht. De wet is de grens. Je mag
niet zwaaien met een IS-vlag.

,,Er komt ook een element van bescherming bij. Als de vrijheid van meningsuiting
ertoe leidt dat burgers in bed gaan liggen woelen omdat ze bang zijn dat iemand
het op hun leven heeft gemunt - en er vertrékken al mensen uit Amsterdam om die
reden - dan moet ik ingrijpen. Met de aanslagen in Toulouse, Brussel, Parijs,
Kopenhagen is het toch niet gek dat we meer kijken naar de moslimhoek?""

Amsterdam heeft 150 zogenoemde sleutelfiguren ingezet tegen de radicalisering.
Wie rekruteert hen?

,,Het zijn er inmiddels 200. Dat doen de ambtenaren van onze
informatiehuishouding. Die moeten zorgvuldig screenen. Als ik een extremist was
met een langetermijnvisie, zou ik graag bij de sleutelfiguren willen horen.""

Zijn er al sleutelfiguren afgevallen?

,,Er is wel eens iemand is geweest van wiens diensten we geen gebruik meer
wilden maken. Maar er werkt ook iemand bij ons die helemaal in die hoek zat en
die succesvol is gederadicaliseerd.

,,We hebben ook minder acute dilemma's. Een werkloze jongen, geen dak boven zijn
hoofd en in zijn eenzaamheid begint hij af te glijden. Het is heel belangrijk,
hoor ik dan, dat we hem nu een huis geven. Eén helft in je hoofd zegt: daar gaan
we weer. Aan de andere kant denk je: als-ie zo nou echt kan worden teruggeroepen
van extremismepad...""

Kan dat?

,,Ik heb twee jaar geleden AIVD en NCTV gevraagd om een profiel van de
uitreiziger. Daar moest ik een jaar op wachten. Maar toen zag ik een enorme
overeenkomst met de top-600 van hardnekkige crimineeltjes in onze stad. Het
zijn, zeg ik met de kennis van expert David Kenning, vooral twijfelende
adolescenten. Met belangstelling voor geweld. Die lopen aan tegen perspectieven
die IS biedt. De soms idioot snelle radicalisering, van ongelovig tot extreem in
een paar maanden, wijst daar ook op. Als Kenning gelijk heeft, kun je beter een
arm om die gasten heen te slaan dan hun paspoort afpakken.""

GRAPHIC: Protest in Amsterdam tegen de Gaza-oorlog, augustus 2014. IS-vlaggen
waren verboden. Op de foto staan vlaggen met de islamitische geloofsbelijdenis.

LANGUAGE: DUTCH; NEDERLANDS"
164107875,2015-06-17T00:00:00,Angst en achterdocht in 't veen,989907754,NRC Media B.V.,,Door onze correspondent Wubby Luyendijk,,Binnenland,,602,,"Groningen Chaos in Menterwolde. Weer een burgemeester weg, de coalitie ontploft.
'Meervoudige problematiek' aan de rand van de veenkoloniën.

Muntendam. Een topambtenaar werd vorig jaar ontslagen. De burgemeester stapte in
april op. De gemeentesecretaris werd weggestuurd. Een VVD-wethouder pakte zijn
biezen. En maandag trok de VVD-fractie alsnog de stekker uit het college,
waardoor de twee overgebleven partijen op zoek moeten naar een nieuwe
coalitiegenoot.

De chaos in de Groningse gemeente Menterwolde is compleet. De VVD weigert nog
langer samen te werken met coalitiepartners SP en Menterwolde-Gewoon. De
liberalen willen niet tekenen voor een beleid waarbij ,,bijna alle
gemeenschapsgeld wordt uitgegeven aan sociale voorzieningen"". Daar stevenen de
coalitiepartners op af nu Menterwolde onverwachts minder geld krijgt uit het
gemeentefonds en er een tekort dreigt van 1,8 miljoen euro volgend jaar.

Waarnemend burgemeester Rein Munniksma (PvdA) had er part noch deel aan. ,,Ik
wil graag een bijdrage leveren om Menterwolde uit het slop te trekken"", zegt
hij, ,,maar deze bestuurscrisis maakt dat er niet gemakkelijker op."" Het is
onmogelijk om zonder meerderheid in de raad door te besturen. ,,Raadsfracties
zullen opnieuw met elkaar om tafel moeten over een coalitieakkoord.""

Dat wordt een klus, verwacht de waarnemend burgemeester, want de 12.000 zielen
tellende fusiegemeente van Oosterbroek, Muntendam en Meeden kampt met
,,meervoudige problematiek"". Er zijn financiële problemen. Bewoners lopen te
hoop tegen een toekomstig windmolenpark langs de N33. De naar binnen gekeerde
dorpspolitiek is bij vlagen onstuimig  - niet voor niks is de grootste partij
Menterwolde-Gewoon een afsplitsing van de decennia oppermachtige PvdA. En dan
staat ook nog de ambtelijke cultuur ter discussie.

Veertig van de zestig ambtenaren in Menterwolde ervaren een angstcultuur,
constateerde adviesbureau GITP afgelopen april na klachten over intimiderend en
autoritair gedrag van de gemeentesecretaris. Ze voelen zich onveilig en slikken
kritiek in. Achterdocht regeert. Met als gevolg: het ziekteverzuim ligt twee
keer hoger dan in vergelijkbare gemeenten.

Nog voor de publicatie van dit rapport stapte burgemeester Eduard van Zuijlen
(GroenLinks) op. Niet vanwege de angstcultuur - daar herkende hij zich niet in.
Maar hij vond besturen in Menterwolde, zei hij tegen tijdschrift Binnenlands
Bestuur, ,,een permanente worsteling met de raad"". Als de gemeenteraad hem tegen
het ambtelijk advies in opdraagt de tijdelijke contracten bij de sociale
werkplaats toch om te zetten in vaste contracten, vindt Van Zuijlen dat
,,onverantwoord""  en kapt hij ermee.

Voor de goede orde: er stapte al vaker een burgemeester op in de gemeente aan de
rand van de Groningse veenkoloniën. Tien jaar geleden nog, twee
PvdA-burgemeesters. De eerste vertrok in 2003, omdat het haar in de ogen van de
raad ontbrak aan kwaliteit. Twee jaar later volgde haar opvolger: hem werd naar
eigen zeggen het werken onmogelijk gemaakt door ,,sleutelfiguren in de raad, het
college en het ambtelijk apparaat"".

En nu? Onderhandelaars van Menterwolde-Gewoon en de SP hebben er ,,alle
vertrouwen"" in dat er ,,een stevig, nieuw college"" komt. We praten met alle vier
de partijen, zegt fractievoorzitter Hendrik Loots van Menterwolde-Gewoon,  ,,en
de partij die sociaal meedoet, mag aanschuiven."" We kiezen ,,voor de mensen en
niet voor de klinkers"", waarschuwt SP-raadslid Roelf Swarts. ,,Tachtig procent
van ons huishoudgeld gaat naar sociale voorzieningen. Mochten daarna alsnog
mensen in de problemen  zitten, dan steken we de koppen weer bij elkaar.""

GRAPHIC: Beelden van Menterwolde. Herenboerderij in Meeden, visitekaartje van de
voormalige graanrepubliek. Bushokjes  bij Muntendam, waar de PvdA het moet
ontgelden; een oud-gedeputeerde tekende voor de komst van een windpark.

LANGUAGE: DUTCH; NEDERLANDS"
164107876,2015-06-16T00:00:00,Brieven,989907754,NRC Media B.V.,,"Heleen Peverelli Hoofdredacteur Yoga MagazineChristian van Ees Han Kerkhoven Dr. ir. Émile Chappin Universitair docent, TU DelftBertin Sanders Cora Duin Hans Lekkerkerk Vader van drie studerende dochters, NijmegenLenneke van der Burg Docent Latijn en Grieks",,Opinie; Blz. 18,,987,,"Dikke yogi's

In  het artikel over dikkere yogi's (13/6) stond dat in yogatijdschriften altijd
dunne modellen worden gebruikt. Maar in Yoga Magazine, het grootste  tijdschrift
over yoga, hebben we juist vollere vrouwen. En niet in aparte artikelen over
'dikke mensen', maar juist in de gewone rubrieken. Zonder dat er de nadruk op
wordt gelegd. Datzelfde doen we met oudere vrouwen. We maken überhaupt geen
gebruik van professionele modellen: alle modellen zijn 'echte' mensen, met een
normaal figuur. Omdat yoga voor iedereen is: dik, dun, oud, jong, man, vrouw,
wit, bruin. De bedoeling van yoga is om iedereen zichzelf te laten zijn.

Heleen Peverelli Hoofdredacteur Yoga Magazine

Naamgeving

Noem een kind naar de moeder; zij is de enige ouder waarvan je zeker bent.

Christian van Ees Den Haag

Griekenland

Het gesprek met Hans-Werner Sinn over Griekenland (13/6) is boeiend vanuit
economisch perspectief, maar het politieke spel rond de schuldenkwestie is
minstens zo subtiel. De Griekse regering heeft politiek weinig te verliezen bij
vertrek uit de eurozone. Zij traineert en laat daarmee de beslissing aan de
instellingen van de voormalige trojka over. Als de Griekse schuld deels wordt
kwijtgescholden, hebben Tsipras c.s. gewonnen. Als de Grieken failliet gaan,
ligt de schuld niet bij de Grieken, maar bij 'de anderen'. En Tsipras is voor
zijn bevolking de morele winnaar. Het kan schelen als de ECB stopt met het
overeind houden van de Griekse banken. Daardoor zou de Griekse schuld weer een
binnenlands-Grieks probleem kunnen worden.

Han Kerkhoven

CO2-prijs

Bedrijven leggen feller de bal terug bij overheden voor een stabieler
investeringsklimaat. Deze week schreven olieconcerns de VN een brief, waarin ze
vragen om een wereldwijd geldende CO2-prijs.

De problemen in het huidige emissiehandel zijn hardnekkig en lapwerk is tergend
traag. Daarnaast wordt vanaf 2021 een zogenaamde 'stabiliteitsreserve'
geïntroduceerd. Op 'slimme' wijze worden er, wanneer er te veel zijn, rechten
uit de markt gehaald. Bij tekorten worden die weer teruggebracht in de markt.
Bij elke interventie is steeds een vertraging van 1 of 2 jaar ingebouwd. Een
stabiliteitsreserve klinkt aantrekkelijk, maar onderzoek laat zien dat het door
specifieke keuzes en de ingebouwde tijdsvertraging de emissieprijzen juist
verder zullen destabiliseren. Een andere koers is urgent: een wereldwijde
CO2-heffing wordt als politiek onhaalbaar gezien. Als de oliebedrijven, nota
bene, erom bedelen, waarom blijven we dan pleisters plakken en water naar de zee
dragen?

Dr. ir. Émile Chappin Universitair docent, TU Delft

Overlijden Drs. P

Zo, je bent overleden. Over je lijden heen. Van ouderdom, zo zeggen ze. Niet van
uitputting, mag ik hopen. Ik vond je altoos zo'n kwieke vent. Schat van een
taalminnaar. Mijn idool. Mijn woordenbron. Cabaratier, dichter, zanger, hoofse
nar. Prachtman. Dank voor alles, mijn zielsverwant.

Bertin Sanders Menen (Vlaanderen)

Lustpil voor vrouwen

Ellen Laan en Rik van Lunsen (13/6) hebben het beste met de vrouwen voor. Zij
waarschuwen voor 'de lustpil' De roze viagra, zoals het wordt genoemd, komt uit
dezelfde wetenschappelijke hoek. Want waarom bestaat er wel iets voor mannen en
seks en is er niets voor vrouwen? Dat is een andere gedachte dan Laan en Van
Lunsen ons willen vertellen. Juist vrouwen zoeken net zoals mannen naar een
middel om hen een handje te helpen. Wat is daar verkeerd aan? Laat het aan
vrouwen zelf over of ze het willen gebruiken. Die vrijheid is een groot goed. We
hebben de jaren van de seksuele revolutie achter ons. Het invullen van hoe het
wel zal gaan, die filosofietjes, daar heeft niemand iets aan. Het besluit dat
het beter is deze wetenschappelijke ontwikkeling te stoppen hoort eerder thuis
in de tijd waarin seks een plicht was dan deze nieuwe 'lustpil'. Die naam is ook
verkeerd. Plezierpil klinkt al beter.

Cora Duin Amsterdam

Studieschuld

De adviezen om vanaf de vijfde verjaardag van een kind te sparen om een
studieschuld te voorkomen zijn niet compleet. Optie 4 is zeker het overwegen
waard. Die gaat uit van ouderlijk sparen achteraf: je spaart niet, maar betaalt
mee aan het afbetalen van de aantrekkelijke studielening. Waarom zou je sparen
van je lagere, maar stijgende inkomen tussen 35 en 48 jaar ? Op je 53ste is het
(hopelijk) afgestudeerd en is je inkomen hoger. Daaruit helpen afbetalen is
makkelijker en vermoedelijk (afhankelijk van inflatie en rente) uiteindelijk
goedkoper dan de opties uit de rubriek 'mijn geld'. Ook kan je het afbetalen nog
aan voorwaarden verbinden. de snelheid van studeren (nominaal) of meer als het
inkomen van het kind wat lager uitvalt.

Hans Lekkerkerk Vader van drie studerende dochters, Nijmegen

Velle, nolle en malle

Nicolaas Matsier schrijft over wat je allemaal niet zou moeten willen, wanneer
je ouder wordt (11/6). In het Latijn bestaat er niet alleen een werkwoord voor
'willen' (velle), maar ook voor 'niet willen' (nolle). Maar er ontbreekt nog een
aan dit duo. De Romeinen kennen ook het werkwoord malle, dat 'liever willen'
betekent. Matsier benadert ouder worden te negatief. Er zijn juist steeds meer
dingen te malle. Ik wil liever mooie, opvallende kleren dragen die ik zelf kies
dan skinny's of stoere laarzen. Ik wil op een feest liever dansen op volgens de
dj foute (want uit de jaren tachtig) muziek dan veel drinken en steeds op mijn
telefoon kijken. Ik wil liever meer lachen en leren samen met mijn leerlingen
dan de studiewijzer altijd mijn les te laten bepalen. Et cetera. Hoe ouder ik
word, hoe meer ik mal.

Lenneke van der Burg Docent Latijn en Grieks

Correcties en aanvullingen

In Een ongewenste alleingang (12/6, p. 2) werd gesteld dat Nederlandse Patriots
samen met Duitse in Turkije zijn gestationeerd. De Nederlandse missie is echter
eind januari overgenomen door Spanje, dat ook over Patriot-luchtafweerraketten
beschikt. Griekenland is het vierde Europese NAVO-land met dit type
luchtverdediging.

LANGUAGE: DUTCH; NEDERLANDS"
164107877,2015-06-16T00:00:00,Waarom overdrijven bazen zo?,989907754,NRC Media B.V.,,,,Opinie,,507,,"Wat heeft een seksistische grap gemeen met drugsgebruik in eigen tijd? De
onverzoenlijkheid  van werkgevers, meent   Floor Rusman. Jammer.

Afgelopen week werden een  Nobelprijswinnaar en acht  ggz-medewerkers ontslagen
wegens onbehoorlijk   gedrag. De eerste had een  seksistische  grap gemaakt,  de
anderen hadden  drugs gebruikt tijdens een bedrijfsuitje. Onvergelijkbare
gevallen,  maar ik zie wel  een overeenkomst.

De 72-jarige biochemicus Tim Hunt  had  een grapje gemaakt over problemen met
vrouwen in het lab: je wordt  verliefd op  ze, of zij op jou, of ze gaan  huilen
als je ze  bekritiseert. Dit leek  mij een onschuldige opmerking die  ook nog
eens op waarheid  berust: ik  heb in mijn leven tientallen vrouwen  zien huilen
en misschien vijf  mannen.  Daar mag je toch wel een geintje  over  maken?

Maar nee, dat mag dus niet. Mannen en  vrouwen zijn namelijk gelijk.  Of
tenminste: voor mannen moeten ze  dat zijn.  Vrouwen mogen wel generaliserend
doen  over mannen. Toen een  aantal zakenvrouwen onlangs zei dat  de FIFA onder
een vrouw niet zo corrupt was geweest,  noemde niemand  hen seksistisch. Op
zich is dit begrijpelijk - vrouwen zijn de  'underdog' en  mogen dus dit soort
dingen zeggen -  maar een beetje hypocriet is  het wel.

Dan nu het andere geval. De ggz-instelling Woenselse Poort ontsloeg acht
medewerkers die tijdens een afscheidsfeestje  van een collega - dus  niet onder
werktijd  - coke, wiet en  speed hadden gebruikt. De instelling  schakelde
meteen een extern  bureau  in dat onderzocht of ze ook drugs  hadden verkocht
aan patiënten. Dat was   niet het geval, maar toch moesten de   medewerkers weg.

Ontslag na drugsgebruik buiten  werktijd  komt vaker voor. In april ontsloeg
Shell  69 werknemers bij wie in  het bloed sporen van drugs waren  aangetroffen.
Dit  betekende niet per  se dat zij stoned of  high aan het werk  waren:
cannabis blijft  bijvoorbeeld tot  vijf dagen aantoonbaar in  de urine en  coke
tot vier dagen. Kennelijk  was het  voor deze werknemers ook verboden  om in het
weekend een joint te  roken.  Een fles wodka leegdrinken mocht   wel: op alcohol
was niet getest.

Natuurlijk niet, want alcohol is een  geaccepteerde drug. Op een mooie
zomeravond zitten de terrassen vol met  mensen  die zich collectief een roes in
drinken.  Elke dag een biertje vinden  we normaal,  maar af en toe een pil
niet.

Er loopt een arbitraire grens tussen   acceptabel en laakbaar gedrag, en wie
die  grens overtreedt moet meteen weg. Waarom zijn werkgevers  (in dit  geval
een universiteit en een  ggz-instelling) zo onverzoenlijk? Het hóeft niet: op
sociale media  noemde men de ontslagen buiten proportie.

Maar daar trekken deze werkgevers  zich, bang als ze zijn voor reputatieschade,
niets van aan. Zij perken liever  de persoonlijke vrijheid van hun werknemers in
dan dat ze nadenken over het volgende: bijna niemand gedraagt zich  vlekkeloos,
over onbehoorlijk gedrag valt te twisten en mensen verdienen een tweede  kans.

Floor Rusman is redacteur en  columnist van nrc.next.

LANGUAGE: DUTCH; NEDERLANDS"
164107878,2015-06-15T00:00:00,Linkse burgemeesters leiden Spanjes grootste steden,989907754,NRC Media B.V.,,Door onze correspondentKoen Greven,,Buitenland,,538,,"M/V in het nieuwsManuela Carmena Burgemeester van Madrid  Ada  ColauBurgemeester
van BarcelonaKomen op voor de armsten in grootste twee Spaanse steden

Madrid.  Ze waren nog nauwelijks beëdigd of de nieuwe burgemeesters van Madrid
en Barcelona stelden een daad door hun eigen salaris terug te brengen naar zo'n
45.000 euro per jaar. Manuela Carmena (71) en Ada Colau (41) wilden aangeven dat
ze hun post niet voor zichzelf bekleden, maar met name voor de onderste laag van
de bevolking. Het socialisme regeert  in het stadhuis van de twee grootste
Spaanse steden.

Carmena  had tot voor kort eigenlijk helemaal niets op met politiek. Pas op het
laatste moment werd ze overgehaald de lijst van Ahora Madrid aan te voeren. Een
gouden greep van de nieuwe Madrileense  partij -  waarvan het populistische
Podemos deel uitmaakt. Carmena sloot na de verkiezingen een coalitie met de
socialistische PSOE en wist zo na  24 jaar de macht over te nemen van de
conservatieve Partido Popular.

De geboren Madrileense rondde in 1965 haar rechtenstudie af en verbond zich
daarna aan de Spaanse communistische partij. Onder het regime van dictator
Francisco Franco kwam ze op voor de rechten van  arbeiders. In 1977 ontsnapte ze
aan de dood toen bij een aanslag van extreem-rechts in het centrum van Madrid
vijf advocaten werden doodgeschoten. Carmena werd later rechter van het
Hooggerechtshof en ging in 2010 met pensioen.

Als burgemeester van Madrid begint ze aan een tweede leven. Ze heeft al direct
aangekondigd op te zullen komen voor de armsten van de stad. Zo wil ze voor
iedereen water en licht garanderen, medische hulp beschikbaar stellen aan
illegalen en de keukens van de scholen tijdens de zomervakantie openhouden zodat
ieder kind te eten heeft. Daarnaast wil Carmena banen scheppen voor jongeren en
langdurig werklozen.

In Barcelona is de voormalige activiste Ada Colau het gezicht van een nieuwe
politieke stroming. Sinds zaterdag is ze de eerste vrouwelijk burgemeester van
de hoofdstad van Catalonië. Als leider van het platform Barcelona en Comú -
waarvan Podemos  deel uitmaakt - kreeg ze de benodigde steun van drie linkse
partijen. ,,Dank dat jullie het onmogelijke mogelijk hebben gemaakt"", waren haar
eerste woorden als burgemeester.

Colau werd landelijk bekend  toen ze tijdens een hoorzitting als activist van
het Platform voor Hypotheekgedupeerden haar visie op de Spaanse woningmarkt
mocht geven. Ze pleitte voor versoepeling van de draconische Spaanse
hypotheekwet. Colau maakte een gezant van de bankensector uit voor ,,crimineel""
en weigerde die kwalificatie terug te nemen.

De in Barcelona geboren Colau voelde aanvankelijk niets voor een politieke
carrière. Ze dacht als activist meer te kunnen bereiken. Daar is Colau van
teruggekomen. Als burgemeester kondigde ze vrijwel direct aan dat gedwongen
huisuitzettingen in Barcelona voortaan verboden worden als er geen vervangende
woonruimte wordt aangeboden.

Maar Colau wil meer zijn dan een burgemeester met maar één programmapunt. Ze zet
in op sociale programma's, ze wil het toerisme in betere banen leiden en
corruptie aanpakken. Daarmee lijkt het debat om een onafhankelijk Catalonië -
dat de afgelopen jaren alles overheerste - in elk geval voor even verstomd.

LANGUAGE: DUTCH; NEDERLANDS"
164107879,2015-06-13T00:00:00,Weg met de wegwerparbeid; I want you!,989907754,NRC Media B.V.,,,,Opinie & Debat; Blz. 1,,1941,,"De thuishulp en de postbezorger werken als 'zelfstandig ondernemer' in een
'flexibele schil'. Wegwerpbanen onder het minimumloon zijn het. Willen we dit
echt, vraagt  Marc Chavannes. Want we hebben een keuze.

Deze week is hij opgestaan. De nieuwe Domela Nieuwenhuis. Een
sociaaldemocratische vakbondsleider die op de zeepkist klimt en zijn overtuiging
rondbazuint. Let op, Nederland is hard bezig de verzorgingsstaat af te breken!
Ton Heerts staat er en neemt de consequenties voor lief.

De voorzitter van de Federatie Nederlandse Vakbeweging heeft een lange periode
van intern vergaderen en hergroeperen achter zich gelaten. Het is Tijd voor
Actie. Onmiddellijk wordt hem verweten ketelmuziek te maken voor de
ledenwerving. Of ter bescherming van vakbondsleden mét een vaste baan. Maar dit
keer gaat het om meer.

Heerts maakt zich grote zorgen over het snel groeiende legioen working poor,
mensen die werken, soms in twee banen, maar onder het bestaansminimum leven. Als
het zo doorgaat zijn dat 3 à 4 miljoen mensen in Nederland. Ook zijn partij, de
PvdA, waarvoor hij vier jaar Kamerlid was, werkte er aan mee. Hij verzet zich
tegen de brede overeenstemming in Den Haag dat arbeid alleen maar goedkoper moet
worden - om de concurrentie in de wereld aan te kunnen. Het is ook de dominante
gedachte bij de komende herziening van het belastingstelsel.

Nadat Heerts begin deze week in het Financieele Dagblad een pittig getoonzet
pleidooi had gehouden tegen het afglijden naar een sociaal ministelsel en vóór
afschaffing van de zelfstandigenaftrek, kreeg hij de volle laag van alle kanten,
zijn eigen ZZP-bond incluis. In Nieuwsuur werd hij aan de paal genageld nadat
twee zelfstandige fotografen in de Tweede Kamer hadden hem bezworen van de
zelfstandigenaftrek af te blijven. Dat is een fiscale aftrekpost van nu 7280
euro die bedoeld was om zelfstandigen te helpen met scholing, en om zich te
verzekeren en om pensioen op te bouwen.

De rest van de week kon hij de brand blijven blussen. Heerts wilde best toegeven
dat zijn woordkeus ('gladjakkers in de politiek' en 'rechtse lui als de
secretaris-generaal van het ministerie van sociale zaken') wat heftig was
geweest. Maar de strekking van zijn betoog nam hij niet terug. Nederland laat
zich sociaal uitkleden en doet mee in een heilloze race to the bottom. Met
flexibiliteit en individualisering als verhullende sleutelwoorden.

Heerts' betoog werd geïllustreerd door het bericht in de Volkskrant dat een
groot aantal zelfstandigen die als chauffeur pakjes rondbrengen voor PostNL
amper rondkomen. Als zij geld opzij zetten voor pensioen, arbeidsongeschiktheid,
ziektekosten en de bestelbus die zij moeten kopen komen zij uit onder het
minimumloon. Post NL gaat er van uit dat zij meer kunnen verdienen als zij meer
uren maken en minder vakantie nemen. Het bedrijf liet gisteren weten toch bereid
te zijn 'zelfstandige' chauffeurs in dienst te nemen. Het trekt zich de
negatieve publiciteit aan - en gaf dat ook als argument.

Het legioen ZZP'ers is inmiddels aangezwollen tot 800.000 en het blijft groeien.
Wie daar bij optelt het aantal mensen met nuluren- of oproepcontracten,
bijvoorbeeld in de thuiszorg, schoonmaak, onderwijs en ook nog het groeiend
aantal 'ambtenaren' die bij gemeenten hetzelfde werk doen als vaste krachten
maar in dienst zijn bij payrollbedrijven, die ziet een miljoenenleger opdoemen
dat voor werkgevers heel handzaam behoort tot de 'flexibele schil'.

Het is die betrekkelijk machteloze groep ZZP'ers tegen wil en dank die Heerts
wil beschermen. Ook al schrikken zij zelf van zijn oproep de zelfstandigenaftrek
af te schaffen. Hij weet ook wel dat een derde van hen, zoals veel kunstenaars
ten gevolge van de bezuinigingen in de kunsten, nog net het hoofd boven water
houdt dankzij de zelfstandigenaftrek. Maar Heerts ziet die aftrek in hun geval
als een on eigenlijke loonkostensubsidie aan werkgevers, die het zo alleen maar
makkelijk wordt gemaakt vaste werknemers in te ruilen voor flitskrachten die
zelf alle risico's dragen.

Ontslagen journalisten, die bij regionale kranten van bijvoorbeeld de Persgroep
als ZZP'ers voor 12 cent per woord werken, kunnen daar zelfs mét de
zelfstandigenaftrek niet van rondkomen. Zij beconcurreren bovendien collega's in
vaste dienst door hun voor de krant voordelige wegwerparbeid. Hetzelfde gebeurt
op grote schaal in de thuiszorg en allerlei andere vormen van dienstverlening.
Dat versterkt de uitstoot van werknemers met een vast contract, dat lang niet
meer zo vast is als vroeger.

Allerlei zorg wordt voor afbraakprijzen gecontracteerd door gemeenten, met als
gevolg ontslag van tienduizenden thuiszorgers (die soms als alfahulp voor een
habbekrats mogen terugkomen). Gemeenten verdedigen zich op hun beurt met het
argument dat zij niet anders konden gezien de met de grote decentralisaties
meegeleverde bezuinigingen. Bedrijven, overheden en publieke diensten kunnen zo
voldoen aan de opgelegde beperking van het aantal vaste banen en tegelijk het
werk gedaan krijgen.

Niemand zal ontkennen dat er veel minder brieven per post worden verstuurd. Maar
het is de vraag of de modernisering van de postbezorging verstandig is
aangepakt. Zoals voorzitter Heerts nu liberaal wordt tegengesproken door zijn
ZZP-bond, zo ging FNV Bondgenoten in 2008 ook in tegen de behoedzame lijn van
FNV-voorzitter Jongerius én de directie van TNT Post. De Bondgenoten kregen hun
zin (en meer leden?) en de afbraak bij de Post ging in versneld tempo verder.
TNT wordt overgenomen, de meeste postbodes staan op straat, PostNL voelt zich
gedwongen de randen op te zoeken met hele en halve zelfstandigen.

De groei van een miljoenenleger dienstverleners onder het minimumloon is de
logische consequentie van de in dit land laat maar hardnekkig doorgevoerde
fictie dat publieke taken per definitie naar de markt moeten en dan beter én
goedkoper worden vervuld. Een race naar de bodem die steeds meer (voorheen)
publieke taken uitholt.

Als er ambtelijke stofnesten zijn opgeruimd is dat heel nuttig, maar nu komen de
nadelen steeds meer in zicht. Het kost de politiek-bestuurlijke klasse grote
moeite daar de logische consequenties uit te trekken. Maar beste lezer, het is
geen theoretisch debat. Het is geen vrijblijvend debat. De thuiszorg heeft
tienduizenden vooral huishoudelijke hulpen op straat gegooid terwijl meer
ouderen thuis moeten blijven wonen - die eenvoudige en keiharde tegenspraak
wordt nooit echt weersproken of verklaard door het kabinet.

Marktwerking is een Europees opdracht, de slaafse uitwerking een Nederlandse
aberratie. De Fyra-enquête leert week na week dat Nederland dogmatisch én naïef
is omgegaan met Europese regels en richtlijnen. Dogmatisch omdat we voor de
muziek uitlopen, naïef omdat we steeds blijken geen goede schatting te maken van
de krachts- en machtsverhoudingen. Duitsland en Frankrijk en zelfs
Groot-Brittannië hebben hun postmarkten laat en gedeeltelijk opengesteld.
Nederland is vrijwel alle zeggenschap over de eigen energie-aanvoer kwijt
geraakt. Duitsland, Frankrijk en België hebben hun eigen spoorbelangen beter in
het zicht gehouden dan de Europese marktliturgie.

Die voorkeur voor ideologie boven welbegrepen eigenbelang heeft bijzonder dure
brokken gemaakt. Vrijwel alle politieke partijen hebben daar op hun periodes van
binnen- of buitendijkse machtsdeling aan meegedaan. De hele rijksoverheid is
verbouwd naar het model van de bureaucratisch-bedrijfsmatige bestuursvisie. Dat
maakt het zo lastig een stap opzij te doen en vast te stellen wat wel en wat
niet heeft gewerkt. Daardoor lijkt het of steeds weer een nieuwe enquête een
reeks ongelukkige incidenten aan het licht brengt. Maar dat is schijn. Waren het
maar incidenten. De ontsporing van de woningbouwcorporaties heeft alles te maken
met de ontsporing van de Fyra. Het zijn beide gevolgen van het te weinig
getoetste geloof dat de markt altijd alles beter doet.

Heeft Nederland voor het op 1 januari 2016 beginnend voorzitterschap van de
Europese Unie eigenlijk een kijk op die Unie? Het is laat, maar het kan nog net.
Zoals Nederland zich niet door een hermetisch kostenlogica hoeft te laten
drijven naar een land van armoede voor velen, zo zou de Unie ook dringend moeten
knokken voor de ontwikkeling van een welvaartsbegrip dat meer omvat dan groei
van het bruto binnenlands product. Klimaat, fatsoenlijke arbeid, fatsoenlijke
sociale vangnetten, permanente scholingsmogelijkheden, Europawaardige
ouderenzorg - dat is nog steeds wat het overgrote deel van de burgers wensen.
Mits goed en duidelijk uitgelegd hebben zij daar ook een deel van hun geld voor
over.

Daarover gaat het nu. Armoede voor velen is een keus. Of anders gezegd: het
gevolg van een keus die we maken, zelden hardop. Ton Heerts legde links en
rechts in Den Haag uit dat hij niets heeft tegen zelfstandigen. Maar des te meer
tegen subsidiëring die werkgevers in staat stelt de arbeidsmarkt van onderen uit
te hollen.

De eerlijkheid gebiedt te erkennen dat de burger, wij allemaal,  het verband
moeten gaan zien tussen onze behoefte aan én goedkoop eten én leuke nieuwe
kleertjes én een derde vakantie. De prijs voor die goedkope behoeftebevrediging
is krappe vliegtuigen, door de ACM gesanctioneerde plofkippen en instortende
fabrieken in Bangla Desh. En payrollers op het gemeentehuis. En minder
oogje-in-het-zeil thuiszorg bij onze ouder moeder.

In 2001 maakte Barbara Ehrenreich furore in Amerika met haar reportageboek over
de onmogelijkheid te leven van werk in de flexibele schil. Het heette Nickel and
Dimed: On (Not) Getting By in America. Vijftien jaar later is het rijp voor
vertaling naar de Nederlandse situatie.

Ferdinand Domela Nieuwenhuis belichaamde eind van de negentiende eeuw het verzet
van ambachtslieden en ongeschoolde textiel- en veenarbeiders, van Maastricht tot
Veendam. Hij leidde stakingen en streed voor fatsoenlijke arbeidstijden en een
eerlijk loon. In 1886 moest hij een jaar naar de gevangenis wegens
majesteitsschennis. Met zijn oproep tegen het misbruik van de
zelfstandigenaftrek heeft Ton Heerts een even gevoelige snaar geraakt.
Ondernemerschap voor ieder mens is niet goed voor ieder mens. Zullen we daar
eens naar gaan handelen?

We laten ons sociaal uitkleden en noemen dat individu- alisering en flexibili-
sering

Marc Chavannes is redacteur van deze krant en schrijft elke donderdag de column
Opklaringen. Mail: opklaringen@nrc.nl

- De term zelfstandige zonder personeel, zzp'er, is in de jaren tachtig
geïntroduceerd door de Belastingdienst. Het ging toen vaak om hogeropgeleiden
die voor zichzelf begonnen. Sinds het begin van de crisis in 2008 is het aantal
zzp'ers sterk gestegen, naar 800.000 nu.

- Veel mensen die worden ontslagen, beginnen noodgedwongen voor zichzelf. Hun
oude werkgevers nemen hen soms in dienst als zzp'er - tegen een lager tarief dan
hun oude loon, dat wel.

- Zzp'ers dragen minder belasting af dan werknemers en maken gebruik van de
zelfstandigenaftrek. Daar staat tegenover dat ze geen recht hebben op een
WW-uitkering en pensioenopbouw.

- Een zzp'er moet meerdere opdrachtgevers hebben, anders is er sprake van
schijnzelfstandigheid. Er woedt een felle discussie over de zelfstandige
pakketbezorgers van PostNL - daar zou sprake zijn van schijnzelfstandigheid.
PostNL heeft laten weten een deel van de zelfstandige pakketbezorgers misschien
toch in dienst te nemen.

- De concurrentie op arbeidskosten tussen werknemers en zzp'ers is velen een
doorn in het oog. FNV-voorman Ton Heerts stelde deze week voor de
zelfstandigenaftrek af te schaffen, maar dat leverde hem vooral hoon op. Met
name van zzp'ers, die vinden dat zij worden gestraft voor het slechte gedrag van
werkgevers.

LANGUAGE: DUTCH; NEDERLANDS"
164107880,2015-06-13T00:00:00,Huis te huur staan op airbnb? De Belastingdienst kijkt mee,989907754,NRC Media B.V.,,Door onze redacteur Wouter van Noort,,Economie; Blz. 5,,695,,"Vijf vragen overAirbnb De fiscus start een onderzoek naar particulieren die
actief zijn op huizendeelsites. Is dat reden tot zorg voor Airbnb-gebruikers?

Rotterdam. Ook over inkomsten uit de deeleconomie moet gewoon belasting worden
betaald. Dat is de boodschap die de Belastingdienst afgeeft nu ze een onderzoek
start naar huizenverhuursites als Airbnb. Dat bevestigde de Belastingdienst
gisteren. Het gaat om een 'verkennend onderzoek' naar huizendeelsites, waarvan
Airbnb met afstand de grootste is. Ongeveer 20.000 Nederlandse woningen staan op
de site, volgens het bedrijf zelf.

Het onderzoek is gericht op mogelijke belastingontwijking door gebruikers.
Mensen die hun huis op Airbnb verhuren moeten daarover diverse belastingen
betalen, de Belastingdienst wil nu in kaart brengen hoe vaak dat niet volgens de
regels gebeurt - en hoeveel geld ze daardoor misloopt. Het onderzoek gaat zeker
enkele maanden duren. Is er reden tot zorg voor Airbnb-gebruikers? Drie vragen.

1Waarover moeten Airbnb-gebruikers belasting betalen?

Voor particuliere verhuurders geldt dat zij 70 procent van de Airbnb-inkomsten
moeten opgeven voor de inkomstenbelasting. Maar in veel gevallen zijn ze ook btw
verschuldigd en moeten de gasten lokale toeristenbelasting betalen. Dat
verschilt per gemeente en is niet in alle gevallen even duidelijk; ook op de
site van de Belastingdienst is geen specifieke informatie voor verhuurders te
vinden over Airbnb. ,,Daar werken we aan. Binnenkort moet dat overzichtelijker
op onze site staan"", zegt woordvoerder Adriaan Ros van de Belastingdienst. Wel
wijst hij erop dat er nooit onduidelijkheid is geweest over de vraag óf er over
Airbnb-opbrengsten belasting moet worden betaald.

2Hoe controleert de Belastingdienst dat?

Op de site van Airbnb is veel informatie openbaar over huurders en hun huis. Aan
de hand van het aantal recensies kan iedereen wel een inschatting maken van hoe
vaak er ergens toeristen verblijven, ook de prijs staat gewoon online. ,,De
Belastingdienst kijkt daar natuurlijk ook naar"", zegt Ros. Maar dat is
arbeidsintensief en kan eigenlijk alleen steekproefsgewijs. Daarom wil de
Belastingdienst nu toegang tot gebruikersgegevens van Nederlandse verhuurders
bij Airbnb. ,,We willen die gegevens graag gebruiken voor de automatisch
ingevulde aangiftes.""

Een woordvoerder van Airbnb laat weten dat het bedrijf niet van plan is om
automatisch gegevens te delen met de Belastingdienst, zoals het bedrijf in de
Verenigde Staten al wel doet. ,,De gebruikers zelf hebben die
verantwoordelijkheid."" Omdat het bedrijf geen fysieke Nederlandse vestiging
heeft, kan de Belastingdienst Airbnb waarschijnlijk niet wettelijk dwingen tot
het delen van data. Wel zegt Airbnb dat het graag met de Belastingdienst om
tafel gaat, om te kijken of er op andere manieren samengewerkt kan worden. Het
bedrijf mikt dan op het treffen van een regeling, vergelijkbaar met die in de
gemeente Amsterdam. Daar houdt Airbnb sinds dit jaar toeristenbelasting in voor
de gemeente, en communiceert het duidelijker met gebruikers over regels en
wetten waaraan ze zich moeten houden. Er is trouwens nog geen direct contact
geweest tussen Airbnb en de fiscus over dit onderzoek.

3Wie moeten zich zorgen maken?

Het onderzoek is nog maar net begonnen, dus dat is niet geheel duidelijk. In elk
geval kunnen degenen die hun huis langdurig verhuren, en zeker degenen die
meerdere woningen aanbieden extra aandacht van de fiscus verwachten. Sommige
huisjesmelkers gebruiken Airbnb als illegale extra inkomstenbron, de Amsterdamse
gemeente let daar al extra op. Maar ook als je af en toe tijdens vakanties je
eigen huis verhuurt, ben je al interessant voor de Belastingdienst. ,,We willen
het totaal in kaart brengen, dus ook de kleinere aanbieders"", zegt Ros. En de
verhuurders die de afgelopen jaren niet altijd netjes belasting hebben betaald?
Die kunnen daarmee altijd nog op andere manieren in de problemen komen, maar zij
zijn geen onderdeel van dit onderzoek. ,,Dat gaat echt over de bedragen die er
nú in omgaan"", zegt Ros. Hij kan nog niet zeggen hoe lang het onderzoek zal
lopen.

De fiscus wil toegang tot gebruiks-

data, Airbnb is niet van plan die te geven

LANGUAGE: DUTCH; NEDERLANDS"
164107881,2015-06-13T00:00:00,Als de nieuwe belastingpolitiek het product van reclame wordt; Haagse Invloeden,989907754,NRC Media B.V.,,Tekst Tom-Jan Meeus/ Illustratie Ruben L. Oppenheimer,,Weekend,,1389,,"Op wie moet je letten om Den Haag te begrijpen? Deze week: Eric Wiebes
en de slapstick van de belastinghervorming. Ofwel: waarom politici zelden een
goed zicht hebben op de gevolgen van hun hervormingen.

Hervormen - ik ken weinig Haagse begrippen die zo overschat zijn. Bekijk de
recente beleidsgeschiedenis en je ziet globaal twee dingen. Onooglijke wetjes
die de Kamer zonder fanfare passeerden, terwijl ze achteraf een ware omwenteling
inleidden.

En groots aangekondigde hervormingen, voer voor de dramademocratie, die achteraf
amper invloed hadden.

Je kon ervan leren dat je bij hoogoplopende debatten over zo'n hervorming altijd
even moest checken wat je precies zag: was het spel, of was het echt?

Dus ik had zo mijn vragen toen deze week, voor de zoveelste keer, dat hele
circus over hervorming van het belastingstelsel voorbijkwam.

Politiek-technisch was het natuurlijk een vertoning. Coalitie als kippenhok.
Iedere bewindsman elke dag zijn eigen feiten. Met als dieptepunt
staatssecretaris Wiebes (Financiën, VVD), die woensdag nog zei dat de coalitie
,,eruit"" was en donderdag terugviel op de hoop dat mogelijk komend najaar ,,een
eerste stap"" voor de belastinghervorming gezet kan worden. Vandaar dat sommige
coalitiepolitici woensdagmiddag de aandrang niet konden onderdrukken om Wiebes,
met zijn nerdy McKinsey-gedrag, even de waarheid te zeggen.

Logisch, kon je zeggen, want het gaat om een hervorming, en hervormingen, u weet
het, heten enorm belangrijk te zijn. Maar als je even afstand nam, en je blikte
nog eens terug, dan kon je evengoed een andere werkelijkheid waarnemen.

Politiek is, zoals bekend, steeds meer reclame. Fracties en partijen hechten aan
message control: de heldere boodschap die het merk van hun partij bevestigt.
Vandaar dat nu volwassen politici, lid van een regeringsfractie, schielijk naar
de voorlichter verwijzen als je ze belt. En dat veel leden van fracties naamloos
blijven omdat hun fractievoorzitter bij elk politiek wissewasje het woord voert.
Dit voor de beeldbevestiging.

In ditzelfde stramien past dat partijen eigen begrippen uitdragen. Zet een
D66-Kamerlid voor een camera en 'hervormen' valt. In het verkiezingsprogramma
voor 2012-2017 komen de woorden hervormen c.q. hervorming opgeteld tweeëntwintig
keer terug. In de context van de zorg (vier keer), de woningmarkt (zes keer), de
arbeidsmarkt (twee keer), het onderwijs (twee keer), etc.

Boeiend detail: hervorming van het belastingstelsel ontbrak in 2012. Maar verder
was er geen twijfel mogelijk: D66 was de ware hervormingspartij.

Je kunt gerust zeggen dat de partij hiermee behoorlijk invloed had: Rutte II
voerde op veel van dezelfde terreinen hervormingen door. Bovendien was het ook
D66 dat, aangevuld met CU en SGP, Rutte II najaar 2013 over de brug hielp, zodat
het kabinet zijn hervormingen door de Eerste Kamer kon loodsen.

Gevolg was dat Rutte II voorjaar 2014 zo'n beetje klaar was. De coalitie
probeerde nog wel een nieuwe beleidsagenda te ontwikkelen, onder meer door voort
te borduren op een advies (juni 2013) waarin ABN Amro-bestuurder Kees van
Dijkhuizen hervorming van het belastingstelsel aanbeval.

Vereenvoudig het stelsel (minder toeslagen), zei hij. Verlaag de belasting op
arbeid in ruil voor hogere lasten op consumptie (btw). Dat is goed voor de
werkgelegenheid, aldus Van Dijkhuizen.

Maar de coalitie werd het er niet over eens. Schrappen van toeslagen gaat ten
korte van de laagste inkomens, en geld om dit op te vangen was er niet. De
coalitie trad naar buiten met de boodschap dat het even mooi was geweest met
hervormen: uitvoering van de afgesproken maatregelen was al moeilijk genoeg. De
burger had recht op beleidsrust.

Maar Pechtold, meester van de politieke politiek, gaf zich niet gewonnen, en met
zijn message control hield hij de noodzaak van belastinghervorming op de Haagse
agenda. Als de werkloosheid zo hoog is, zei hij in elk interview, mag een
kabinet niet bij de pakken neerzitten. Dan móet de belasting op arbeid omlaag.

Ik zeg niet dat hier geen overtuiging uit sprak - zeker niet. Maar nu zijn eigen
verkiezingsprogramma deze hervorming in 2012 niet nodig achtte, kon je evengoed
zeggen dat dit paste in een bepaalde Pechtold-aanpak: een hervorming eisen met
als subdoel coalitiepartijen uiteen drijven. En zoals vaker speelde de
D66-voorman het vaardig. CDA-leider Buma trok met hem op. Samen wisten ze vorig
najaar af te dwingen dat de coalitie uiterlijk deze zomer een
belastinghervorming zou presenteren: precies het stadium waar we nu zijn
aanbeland.

Maar sinds 2014 is veel veranderd. De economie groeit ineens fors, zodat er nu
wel geld is om negatieve inkomenseffecten van het schrappen van toeslagen op te
vangen. Reden waarom ze nu in de coalitie verwachten dat er uiterlijk midden
volgende week een coalitieakkoord ligt - al zal, begrijp ik, het zwaartepunt op
belastingverlaging liggen, aangevuld met een bescheiden belastinghervorming. Dit
laatste ook omdat kabinet en C3 geen meerderheid in de senaat meer hebben, zodat
het lot van alle wetgeving tot ver in het najaar onzeker blijft.

Dus alle opwinding van deze week was politiek boeiend, maar inhoudelijk niet
vanzelfsprekend belangwekkend. Het hele zaakje kon nog mislukken. De echte vraag
leek me: zou dit werkelijk een ramp zijn?

Anders gezegd: leren politici van het verleden? Ik keek in de archieven nog eens
terug naar de vorige belastinghervorming, die van 2001. Ook Zalm (VVD, nu ABN
Amro) en Vermeend (PvdA, nu fiscaal omnivoor) vereenvoudigden destijds het
stelsel - al merkte de burger daar later niet veel van. Maar zelf vonden zij het
revolutionair dat ze een vermogensrendementsheffing introduceerden - een vast
percentage belasting op beleggings- en spaaropbrengst.

,,Mijn collega's (-) in andere landen vinden het mooi hoor"", zei een trotse Zalm
februari 2000 in deze krant. En: ,,Over tien jaar hebben we hem nog.""

Dat mag je wel zeggen: als partijen nu ergens een einde aan willen maken, is dat
precies deze vermogensrendementsheffing. Het vaste belastingpercentage bleek
veel te hoog voor de winst die mensen sinds 2008 op beleggen en sparen maken.
Anders gezegd: wat een spectaculaire hervorming leek, was in feite een blijk van
gebrekkig inzicht en overmoed.

En wat meer is: terwijl ook in 2000 en 2001 erg veel aandacht ging naar de
belastinghervorming, werd gelijktijdig, vrijwel onopgemerkt, een hervorming
ingevoerd die wel een omwenteling teweegbracht.

Voor 2000 vond ik de 'zzp'er' één keer In Kamerstukken terug: in onderzoek uit
1996 over georganiseerde misdaad in de bouw. Pas na een brief van het
kabinet-Kok II in mei 2000  werd het begrip vaker in de databank van de Kamer
opgeslagen. Destijds stelde de regering een wetswijziging voor ('de
gemodificeerde WAZ-variant') die een einde moest maken aan onhelderheid over
afdracht van premies en belastingen door (en voor) zzp'ers. Dan wist een zzp'er
voortaan op voorhand wat hij van zijn inkomen overhield.

En de maatregel die toenmalig staatssecretaris Hans Hoogervorst (Sociale Zaken,
VVD) daarvoor 4 oktober 2001 moeiteloos door de Kamer kreeg, gaf achteraf
volgens onderzoek een eerste grote impuls aan de spectaculaire groei van het
aantal zzp'ers in Nederland. De werknemer kon voortaan ook ondernemer zijn.

En het bijzondere was, zo zag ik in het archief, dat hier destijds niet één
krant over schreef. En dat destijds, zo zag ik in de parlementaire monitor, niet
één fractievoorzitter of minister in de Kamer er het woord over nam. Ergo: de
meest indringende hervorming die de politiek de laatste vijftien jaar
doorvoerde, kwam in de Kamer vrijwel in stilte tot stand.

Het onderstreept, samen met het effect van de belastinghervorming 2001, hoe
moeilijk gevolgen van hervormen zijn te voorzien: ook de knapste politici hebben
vaak geen idee wat ze in werking stellen.

Dus nu je kunt voorzien dat de belastinghervorming van Rutte II geen groots
resultaat oplevert, is het misschien zinvol hier niet meteen groot alarm over te
slaan.

De recente geschiedenis van zzp-beleid en belastinghervormingen zou politici
bescheiden mogen stemmen over de effecten van al die hervormingen. En vooral:
over de kennis die zij zelf van die effecten hebben.

Eén maatregel uit 2001 - 'de gemodificeerde WAZ-variant' - leidde de grootste
hervorming van de laatste vijftien jaar in; alleen: niemand had dit door

LANGUAGE: DUTCH; NEDERLANDS"
164107882,2015-06-13T00:00:00,Vaart die Zilvervloot al binnen?,989907754,NRC Media B.V.,,Lizanne Schipper Illustratie XF&M,,ECONOMIE,,697,,"Vermogensopbouw De studiekosten schieten omhoog doordat  in
september de basisbeurs vervalt. Ouders kunnen een studieschuld voor hun kind
voorkomen door al vroeg  een potje geld te vullen.  Sparen of beleggen?

Toen haar zoon Aaron anderhalf jaar geleden werd geboren, begon Kitty
Zuiderwijk-Morée uit Zuidland meteen voor hem te sparen. Alles wat aan het eind
van de maand overblijft, hevelen zij en haar man over naar een spaarrekening.
Gemiddeld is dat zo'n 500 euro per maand.

Als de wasmachine kapot gaat of zich andere calamiteiten voordoen, dan put het
echtpaar ook uit deze rekening. Maar in principe is dit geld bestemd voor Aarons
studie. ,,Een schuld van 25.000 euro na je opleiding gun je je kind niet"", zegt
de 30-jarige Zuiderwijk-Morée.

Haar inschatting  klopt aardig. De gemiddelde studieschuld van pas
afgestudeerden bedraagt 17.500 euro, volgens budgetinstituut Nibud. Maar als in
september de basisbeurs van 286 euro per maand vervalt, komt de totale
studieschuld uit op 31.228 euro. (286 euro maal 48 studiemaanden plus 17.500
euro).

Daar komt de rente op de studieschuld nog bij. Het rentetarief staat steeds voor
een periode van vijf jaar vast; op dit moment bedraagt het slechts 0,12 procent.
Maar dat percentage varieert. Wie in 2011 begon met studeren, betaalt
bijvoorbeeld 1,5 procent rente. Dat vermeerdert de studieschuld met ruim 1.100
euro.

Vanaf september mag je de aflossing wel uitsmeren over 35 jaar. Dat betekent dat
afgestudeerden ongeveer 75 euro per maand moeten betalen. Maar wil je dat je
kind daar tot zowat zijn zestigste aan vastzit? Extra werken tijdens de studie
dan maar? Dat kan, maar dan blijft er bijster weinig tijd over voor colleges. Nu
al werken studenten gemiddeld vijftien uur per week.

Willen uitwonende studenten straks zelf in hun onderhoud voorzien, dan moeten
zij volgens het Nibud 980 euro per maand verdienen. Dat komt neer op een
werkweek van 45 uur, als je uitgaat van het minimum jeugdloon van 5,33 euro per
uur voor twintigjarigen.

Ouders ontkomen er dus haast niet aan om bij te springen. Dat is ook altijd het
uitgangspunt geweest van de overheid: zij betaalde eenderde van de kosten, de
student betaalde eenderde en zijn ouders ook. Tenzij zij daar niet toe in staat
waren - in dat geval was een aanvullende beurs beschikbaar. Nu het overheidsdeel
vervalt, zal eenderde van het totale bedrag ergens anders vandaan moeten komen.

Stel dat de ouders voortaan tweederde van de kosten voor studie en
levensonderhoud willen dragen. Dat is volgens de Nibud-richtlijn 653 euro per
maand. Voor een studie van in totaal vier jaar kom je dan uit op 31.344 euro.

Ouders hoeven niet dit hele bedrag bij elkaar  te sparen. Een groot deel van de
toelage die zij hun kind geven, kunnen zij  in principe uit hun inkomen betalen.
Aan een kind dat nog thuis woont, geef je immers ook  geld uit.

Stel dat je twee kinderen hebt, dan snoepen zij volgens het Centraal Bureau voor
de Statistiek (CBS) samen 26 procent van je totale besteedbare inkomen af, ofwel
13 procent per kind. Met een modaal inkomen (circa 2.000 euro netto per maand,
inclusief vakantiegeld) komt dat neer op 260 euro per maand per thuiswonend
kind.

Dit betekent dat je vanaf het moment dat je kind gaat studeren 393 euro meer per
maand kwijt bent. En je hebt nog 91 euro per maand extra nodig, omdat de
kinderbijslag vervalt vanaf 18 jaar. In totaal kom je dan bij een studie van
vier jaar 23.232 euro tekort.

Verdien je twee keer modaal, dan geef je volgens het CBS al 520 euro per maand
uit aan een kind op de middelbare school. Stort je dat bedrag voortaan op de
rekening van je studerende kind, dan heb je nog maar 224 euro per maand extra
nodig. Bij elkaar opgeteld voor de totale studieperiode is dat 10.752 euro.

Wie tussen deze twee bedragen in gaat zitten, komt uit op een benodigd kapitaal
van zo'n 16.000 euro. Rekening houdend met inflatie - ga uit van gemiddeld 2
procent voor de lange termijn - komt het bedrag uit op  zo'n 20.000 euro.

Wat is de slimste manier om dat bedrag bij elkaar te krijgen? De drie meest
gangbare opties: sparen via een kinder- of studiespaarrekening, sparen via een
deposito of beleggen.

LANGUAGE: DUTCH; NEDERLANDS"
164107883,2015-06-13T00:00:00,'Ik hou van uitvinden',989907754,NRC Media B.V.,,tekst Arjen Ribbens fotografie Arjen Born,,Lux,,1093,,"Chris Kabel ontwerpt een 88 meter  lange keramische bank voor een park
in Leiden. Deel 2 in een serie gesprekken met spraakmakende ontwerpers.

H


        Hoe zag uw ouderlijk huis eruit?

,,Een eclectische mix met zowel biedermeier meubels als postmodernistische
Italiaanse stoelen. Goed spul allemaal, geen nep. Maar mijn ouders -  mijn
moeder is kunsthistorica, mijn  vader emeritus hoogleraar informatierecht -
maakten eigenlijk geen echte keuzes. En dat werkte heel goed,  ook omdat het
huis vol boekenkasten stond. Die boekenzee, mijn moeder  noemde het 'literair
behang', hield de  boel bij elkaar.""


        Wanneer besefte u dat alles is  ontworpen?


,,Als kind maakte ik graag sinterklaassurprises. Mooie, grote dingen, waar  ik
lang aan werkte. Ik herinner me nog  een grote, transparante diamant voor  een
edelsmid. Met die surprises oogstte ik veel lof. Zo ontdekte ik dat je met
zelfgemaakte objecten iets bij mensen  teweeg kunt brengen. Ik was ook handig
met elektra. Van lego wist ik een  werkende kabelbaan te maken.""


        En dus schreef u zich later meteen  in voor de Design Academy Eindhoven?


,,Nee, ik heb eerst scheikunde gestudeerd, ik wilde biotechnoloog worden. Maar
die studie bleek veel te abstract voor mij dus toen ben ik naar de  TU Delft
gegaan. Ook geen succes:  daar draaide alles om het programma  van eisen, en
speelden esthetiek en  beleving geen rol. Ik knutselde daar  veel voor mezelf en
zat vaak in de bieb.  Designtijdschriften als Items en Domus  openden me de
ogen: aha, zo kun je  dus ook over vormgeving nadenken.  Daarna ben ik naar
Eindhoven gegaan. Die opleiding was een schot in  de roos. Ik ben wel altijd
geïnteresseerd gebleven in het uitvinderige en  de ontdekkingen van de
natuurwetenschappen.""


        Wat is het geheim van een geslaagd  ontwerp?

,,Goede ontwerpen kunnen vaak tot  een eenvoudige tekening of idee worden
teruggebracht. Mijn Flames-kandelaar heeft grafische kwaliteit: een
neptunusvork op een gasfles, zo eenvoudig is 'ie. En ook mijn Sticky Lamp  is
buitengewoon simpel: de plastic  verpakking om het peertje is de lamp, en die
plak je  tegen de muur, of waar je maar wil.""


        Hou zou u uw eigen ontwerpstijl  omschrijven?

,,Met eenvoudige ingrepen in materialen probeer ik iets onverwachts te bereiken.
Geniale eenvoud, daar zoek ik naar. Daarom hou ik van ontwerpen  die iets
uitvinderigs hebben, of een  trouvaille in zich dragen. Van een autolamp maakte
Achille Castiglioni zijn  beroemde Toio-lamp. En Enzo Mari boog een metalen
H-profiel een beetje. Met die op zich duffe ingreep veranderde hij een
halffabricaat in een  fraaie schaal.

,,Zelf heb ik laatst van een tien meter  lange, houten balk een ronde bank
ontworpen, de Wood Ring. Ook met een  eenvoudige ingreep: de balk wordt
verzaagd tot spits toelopende elementen die, zonder lijm, met een metalen  band
worden verbonden. Zo ontstaat  een cirkelvormige bank waarvan de  houtnerf
doorloopt, een soort oneindige boom.""


        Van die bank zijn slechts acht  exemplaren te koop bij een chique
galerie.  Is design kunst?

,,Ik noem me niet voor niets designer  en geen kunstenaar. Ik wil daar ook  ver
van blijven. Ik maak gebruiksvoorwerpen. Dat die soms in een galerie  eindigen
vind ik geen bezwaar. Het  liefst beantwoord ik spannende vragen waarvan de
antwoorden tot producten leiden die ook elders werken.  Laatst vroeg een klant
of ik van de tl-lampen in zijn kantoor iets feestelijks  kon maken. Het budget
was maar  klein. Met een lasersnijmachine heb ik  van transparante kunststof
vrolijk gekleurde slingers laten maken, die over de tl-buizen kunnen worden
getrokken. Die oplossing  kan ook in andere ruimtes goed werken, dat wordt dus
een product.

,,Zo ging het ook met de half-transparante aluminium gevelbekleding  die ik voor
een pand in Amsterdam  ontwierp. Diverse architecten willen  nu net zoiets van
me.""


        Van welk ontwerp heeft u spijt?

,,Ik ben ooit door een plasticfabrikant  benaderd om een grote plantenbak te
ontwerpen. In die tijd werd net duidelijk hoe groot de plastic soep in de
oceanen was. Ik probeerde toen met die  pot een soort politiek statement te
maken, waarbij ik compleet de weg kwijt  raakte. De pot werd een enorm gedrocht
en is gelukkig nooit in productie genomen. Ik bewonder mensen die  scherp kiezen
en weten wat goed bij ze  past. Ik probeer steeds strenger tegen  mezelf te
zijn. Dan zeg ik: 'Nee, Chris, niet doen'.""


        U geeft les op een designacademie. Wat   probeert u studenten bij te
brengen?

,,Dat wat je vertelt en wat je laat zien  overeenstemt. Ik hou niet van losse
eindjes. En dat ze goed moeten nadenken over hoe producten gemaakt kunnen
worden. Het modische aspect van ontwerpen, ieder jaar een nieuwe variant of een
nieuwe decoratie, interesseert me minder.""


        Ziet u de toekomst met vertrouwen   tegemoet?

,,Ik ben een naïeve optimist. Met één  assistent is mijn studio klein. Maar ik
vind het al moeilijk om aan mij zelf leiding te geven. Die joodse verwensing 'Ik
wens je veel personeel toe' snap ik helemaal. Een grote studio lijkt mij
horror. Ik heb in de loop der jaren gelukkig allerlei technische mensen om me
heen verzameld die dingen veel  beter kunnen maken dan ik.""


        Wat doet u over vijf jaar?

,,Die vraag stel ik mezelf ook af en toe.  Door dingen te benoemen gebeuren  ze
vaak. Zo heb ik eens gezegd dat ik  wilde dat het Museum of Modern Art  in New
York iets van me zou aankopen. En dat ik wilde exposeren bij Galerie Kreo in
Parijs (een van de beste  designgaleries in de wereld, red.). Die  wensen zijn
inmiddels vervuld.

,,Ik zie ernaar uit complexe en  grootschalige ontwerpen te maken. Vroeger dacht
ik dat spullen in mijn  hand moesten passen, dat dat een  maat was die bij me
paste. Na Wood Ring en de gevel in Amsterdam (100 vierkante meter, red.) weet ik
wel beter.""

Ik probeer steeds strenger tegen mezelf te zijn. Dan zeg ik: 'Nee, Chris, niet
doen'


          heeft een studio in Rotterdam met  één vaste medewerker.


          staat bekend om zijn  onorthodoxe  materiaalgebruik  en experimentele
ontwerpen. Zijn meest verkochte producten zijn de Sticky lamp (2001),  een
goedkope stickerlamp die  op de wand  geplakt kan worden,  en Flames  (2003),
een kandelaar gevoed door  campinggas.


          geeft   les op ÉCAL, de  kunst- en  designacademie in Lausanne.


          is bezig met het ontwerp van een 88  meter lange keramische bank voor
het  Van Leeuwenhoek Park in Leiden en  metalen gevelbekleding van een
huizenblok met  winkels op Madison Avenue in New York.

GRAPHIC: Een proefplaat van Bent (2012), aluminium gevelbekleding waarin een
patroon is geponst dat vervolgens is verbogen om licht te vangen of schaduw te
werpen.

LANGUAGE: DUTCH; NEDERLANDS"
164107884,2015-06-12T00:00:00,Horizonvernieling,989907754,NRC Media B.V.,,Frits Abrahams,,Achterpagina; Blz. 20,,554,,"Amsterdam houdt van toeristen. Daarom komen er steeds meer hotels bij, in alle
soorten en maten. Van particulieren die al dan niet clandestien hun huisje voor
een paar dagen verhuren, tot megahotels met tientallen verdiepingen. Soms ontdek
je op een wandeling langs enkele geliefde punten dat er opeens weer enkele
hotels bij zijn gekomen.

Onlangs liep ik over de Westerdoksdijk, een lange, drukke weg langs het IJ die
naar het Centraal Station voert; aan de overkant ligt het gebouw van Eye trots
te blinken in het licht. Aan die Westerdoksdijk staat het nieuwe Paleis van
Justitie vanwaar je een schitterend uitzicht hebt op het IJ. Dat uitzicht is er
gelukkig nog steeds, ook  al is er vlak achter het Paleis een gigantisch hotel -
Aitana - verrezen.

Nu is daar even verderop in enkele weken tijd  nog een hotel bijgekomen; het
ligt er rustig, maar brutaal op het water te dobberen. Het benam mij even de
adem omdat het ook daar altijd zo'n mooie plek was om over het IJ te kijken. Dat
kan nu niet meer vanwege dit nieuwe hotel dat ook nog - macabere spot? - Good
Hotel blijkt te heten.

Het is van een onthutsende lelijkheid, te vergelijken met systeembouw uit het
Oost-Duitsland van de vorige eeuw. Boven de begane grond twee verdiepingen met
tientallen rechthoekige ramen onder een plat dak; een soort noodgebouw met een
grijsgrauwe kleur.

Het project - 100 meter breed, 144  kamers - moet in een maandje in elkaar zijn
geflanst, want mij was op een eerdere wandeling nog niets opgevallen. Mijn god,
kreunde ik, wie heeft zoveel wansmaak op zijn geweten?

Later kwam ik te weten dat het hotel een initiatief is van de Good Hospitality
Group, een organisatie die het runnen van hoogwaardige hotels combineert met het
opleiden van hotelpersoneel. In dit hotel aan het IJ zullen 100 werkloze, jonge
Amsterdammers hun opleiding krijgen. Met de gemeente Amsterdam is afgesproken
dat het hotel na een jaar van deze plek verdwijnt; het vertrekt dan naar de
Olympische Spelen in Rio de Janeiro om daar als opleidingshotel te functioneren.

Een goed initiatief, maar toch blijft er iets knagen: waarom zo'n lelijk geval
en uitgerekend op zo'n mooie plek? Het is geen horizonvervuiling meer, maar
horizonvernieling - je zult er maar aan de overkant van de weg een appartement
hebben gekocht.  ,,Het is verschrikkelijk"", zei een bewoner in Het Parool,
,,mensen betalen geld om hier te wonen en dit was niet bij de prijs inbegrepen.""
De krant merkte bovendien op dat het uitzicht over een jaar niet hersteld zal
worden - er zullen dan riviercruiseboten aanmeren.

De Amsterdamse gemeenteraad heeft ook de bezwaren van het stadsdeel Centrum en
van de Vereniging Vrienden van de Amsterdamse Binnenstad naast zich neergelegd.
Het versterkt de indruk dat Amsterdam soms te gemakkelijk zwicht voor de
belangen van de toeristenindustrie.

Ik sprak de huismeester van een klein wooncomplex, ook in het centrum van
Amsterdam. Officieel mag je er alleen voor een periode van minimaal zeven
nachten - de zogeheten short stay - huren, maar hij gaf toe dat daarmee volop
gesjoemeld werd: je kon bij hem ook voor enkele dagen een kamer huren. Hij
vertelde het alsof het de gewoonste zaak van de wereld was.

Dus wéér een hotelletje erbij, clandestien nog wel, en ook op een fraaie plek,
net als die groteske drijvende doos aan de Westerdoksdijk.

LANGUAGE: DUTCH; NEDERLANDS"
164107885,2015-06-12T00:00:00,Omdat je in een zwarte Golf rijdt ; In Nederland,989907754,NRC Media B.V.,,Jutta Chorus,,Binnenland,,554,,"'Ik ben vijftien, zestien keer aangehouden'', zegt Jeansen Djaoen uit de
Afrikaanderwijk in Rotterdam. ,,En elke keer was het excuus: 'Je voldoet aan het
signalement'.""  Gisteravond stond hij op een veldje in Rotterdam-West. Geboren
op Curaçao, sikje, zwart-witte pet en zwart-wit vest met daarop de tekst 010
Isn't just a code. Hij werkt bij een lokale radiozender. Tegenover hem staat
Marco den Dunnen, hoofdagent van bureau Marconiplein. ,,Als het signalement is:
donkere man met zwart-witte pet, dan voldoe je daaraan"", zegt Den Dunnen.

Jeansen vertelt hoe hij een paar maanden geleden op metrostation Rhoon werd
aangehouden. ,,Ineens werden de poortjes opengebroken en denderden er drie
agenten door die mij aanhielden, omdat ik verderop op straat meisjes zou hebben
lastiggevallen"", zegt hij. ,,Maar dat kán toch niet.""

,,Het kan wél"", zegt Den Dunnen. ,,Iedereen heeft een telefoon en belt de
politie. Daar moet je maar mee dealen.""

,,Als het zo vaak gebeurt, zeg ik: Ik voldoe niet aan een signalement, maar aan
een excuus.""

Op het veldje staan zo'n dertig jongeren en vijf politieagenten te discussiëren.
Vier jongeren van organisatie Control Alt Delete hebben ze bij elkaar gebracht
op een barbecue, betaald uit eigen zak. ,,Er zijn binnen de politie rotte appels
die discrimineren"", zegt organisator Jair Schalkwijk. ,,Het wordt tijd dat de
politie die eruit schift."" 7 procent van de Marokkaanse jongeren maakt zich
schuldig aan strafbare feiten, zegt Schalkwijk, de rest wordt op uiterlijk
aangehouden. ,,Omdat je in een zwarte Volkswagen Golf rijdt.""

Vanavond zijn er welwillende agenten. ,,De eikels"", zegt Den Dunnen, ,,die komen
niet.""

Vijf jaar geleden verbleef ik anderhalf jaar in de Afrikaanderwijk, de oudste
migrantenwijk van Nederland. De meeste bewoners waren van Turkse of Marokkaanse
afkomst. Het wemelde elke avond van de jongens op straat, vaak waren ze
werkloos, soms crimineel.

Ze werden liefdevol begeleid door twee wijkagenten, die van elke jongen wisten
tot welke familie hij behoorde. Zij waren de good cops. De noodhulpagenten die
bij ongeregeldheden in een busje de wijk binnenvielen, waren de bad cops. De
jongens huilden toen een wijkagent werd overgeplaatst.

In vijf jaar zijn in de microkosmos van de Rotterdamse politie en de straatjeugd
twee dingen veranderd. Toen was er geld voor wijkagenten, na invoering van de
Nationale Politie, moeten drie agenten van bureau Maashaven hun aandacht over
vier wijken in Rotterdam-Zuid verdelen.

En toen had niemand het in de Afrikaanderwijk over discriminatie door de
politie. De jongens klaagden wel over de noodhulpbusjes. Tijdens het vreugdevuur
op Oudjaar stortten ze zich met overgave op de bad cops. Zo was het spel. Nu
staat de aanpak van 'etnisch profileren' - verdachten selecteren op afkomst -
binnen het korps op de agenda van de Nationale Politie.

Op het veldje in Rotterdam-West erkent hoofdagent Marco den Dunnen dat ,,sommige
agenten in een crisissituatie direct los gaan. Besteed nou even een minuut aan
de voorbereiding voor je uitstapt."" Er is volgens hem wel iets veranderd: als
een agent discrimineert en daar komt een klacht over binnen, dan spreekt de chef
van dienst hem daarop aan. ,,Iedere agent moet zijn gedrag kunnen
verantwoorden.""

'Iedereen heeft een telefoon en belt de politie. Daar moet je maar mee dealen'

LANGUAGE: DUTCH; NEDERLANDS"
164107886,2015-06-12T00:00:00,De geheime bankrekening van de islamadviseur,989907754,NRC Media B.V.,,Door onze redacteuren Andreas Kouwenhoven en Merijn Rengers,,Binnenland,,1275,,"Onderzoek Een denktank moest criminaliteit onder Marokkaanse jongeren tegengaan.
Maar nu verdenkt de politie de secretaris van het team van fraude met subsidie.

Het is 2002 als de ministeries van Justitie en Binnenlandse Zaken besluiten dat
er iets moet gebeuren om de criminaliteit onder Marokkaanse jongeren tegen te
gaan. Zeventien vooral Marokkaanse intellectuelen en ambtenaren worden bij
elkaar geroepen. Zij moeten een denktank vormen en met onorthodoxe oplossingen
komen. Een naam is er ook voor de club: het Marokkaans Nederlands Interactieteam
Jeugd.

De denktank ontvangt in twee jaar tijd 136.000 euro subsidie en houdt daarna op
te bestaan. Maar wat niemand weet, is dat de bankrekening en bankpas gewoon
actief blijven. Eigenaar van de pas: Halim el Madkouri, de secretaris van het
Interactieteam.

Halim el Madkouri (52) is een bepalende stem in het Nederlandse islamdebat. De
islamoloog, PvdA-politicus en radicaliseringsexpert verschijnt bijna wekelijks
in de media, schrijft opiniestukken, en is als oud-programmamanager van het
instituut Forum een spin in het multiculturele subsidieweb. Ook adviseerde hij
antiterrorismedienst NCTV.

Tien jaar lang is het stil rondom het Interactieteam Jeugd, tot het vorig jaar
opeens opduikt in een onderzoek naar subsidiefraude. Opsporingsambtenaren van
het ministerie van Sociale Zaken en Werkgelegenheid (SZW) ontdekken dat
duizenden euro's op de Raborekening van het team worden gestort. Ook wordt
regelmatig gepind met de bankpas.

De opsporingsdienst stuitte op de rekening nadat Forum vorig jaar aangifte deed
tegen El Madkouri, die geprofiteerd zou hebben van subsidies die hij zelf
uitdeelde. Het onderzoek heeft zich uitgebreid naar diverse projecten en
bijeenkomsten rond radicalisering. Inmiddels is het vermoeden dat El Madkouri de
bankrekening als zijn geheime potje gebruikte, waar hij bijverdiensten op stalde
afkomstig uit projecten van Forum.

Het onderzoek van de inspectie is inmiddels gereed, zeggen betrokkenen. Alle
getuigen zijn gehoord en het Openbaar Ministerie neemt op korte termijn de
beslissing of El Madkouri wordt vervolgd. Deze krant kreeg inzage in delen van
het politiedossier, waaruit blijkt dat El Madkouri zich inderdaad privé liet
uitbetalen door antiradicaliseringsbureaus die hij zelf subsidieerde.

Een van de in dat opzicht verdachte bijeenkomsten was op 27 mei 2013  in
debatcentrum De Rode Hoed. Daar organiseerde de stichting Argan met 20.000 euro
subsidie van Forum een prestigieuze 'jihadconferentie'. El Madkouri liep trots
rond in een grijs colbertje en donkerrode stropdas. Hij had belangrijke gasten
naar de conferentie weten te krijgen, onder wie een Egyptische generaal-majoor,
een Malinese oud-minister en een bekende Marokkaanse hoogleraar.

De sprekers kregen hun vliegticket en hotelovernachting betaald, en na de
conferentie vond een luxe ,,diner pensant"" plaats met ambtenaren van de NCTV,
waarvoor 2.500 euro in de begroting was opgenomen. El Madkouri regelde nog iets
voor zijn sprekers. Zij kregen ieder 500 euro cash - ,,om te gaan shoppen op
Schiphol"", verklaart een medeorganisator van Stichting Argan in het dossier. El
Madkouri schoot dit bedrag voor omdat Argan niet genoeg contant geld voorhanden
had, aldus de verklaring.

Na de conferentie stuurt El Madkouri een factuur van 5.000 euro naar Argan. Dat
betreft ,,advies en ondersteuning"", aldus de factuur, waar ook het postadres van
Forum op vermeld staat. Maar het rekeningnummer is niet van Forum, maar van het
Marokkaans Nederlands Interactieteam Jeugd.

Wat voor 'advies en ondersteuning' heeft El Madkouri verricht voor deze 5.000
euro? Volgens hemzelf heeft hij dit bedrag voorgeschoten aan de sprekers. ,,Er
moest iets bedacht worden om Argan de mogelijkheid te bieden om het door mij
voorgeschoten bedrag te kunnen terugbetalen"", verklaart hij tegen de politie.
Deze krant deed navraag bij een aantal sprekers of zij contant zijn betaald op
de bijeenkomst. Clingendaelprofessor Peter Knoope zegt dat hij geen enkele
vergoeding heeft gehad. Andere sprekers reageren niet.

Ook voor andere bijeenkomsten die El Madkouri helpt organiseren, declareert hij
met het rekeningnummer  van het interactieteam erbij. Na Amsterdam volgt in
november 2013 een anti-jihadbijeenkomst in Rotterdam.

Namens Forum geeft El Madkouri 18.000 euro subsidie voor de bijeenkomst. Namens
zichzelf rekent hij nog eens 5.000 euro: voor het meedenken over de inhoud en
het promoten van de bijeenkomst onder zijn netwerk.

Ook dit bedrag wordt overgemaakt op de bankrekening van het Interactieteam,
blijkt uit het verhoor.

Een maand later volgt een anti-jihadbijeenkomst in Amsterdam, ditmaal
georganiseerd door de vereniging Kulturele Dialoog. Weer verleent Forum
subsidie, en weer krijgt El Madkouri na de bijeenkomst geld overgemaakt op zijn
geheime bankrekening - die van het Interactieteam: 3.000 euro. ,,We hadden geld
over"", luidt de verklaring van Hossaine Boulachioukh van de Kulturele Dialoog.
,,Daarom besloten wij dat bedrag over te maken. Halim doet veel voor ons. Soms
maakt hij verslagen, of doet hij de PR.""

Uit gegevens van de Kamer van Koophandel blijkt dat El Madkouri tot 2012
secretaris was van deze vereniging. Waarom werd het geld overgemaakt op de
rekening van het Interactieteam? Boulachioukh: ,,Ik ken die organisatie niet.
Halim zei dat ik het geld op die rekening moest overmaken.""

De verklaringen van de organisatoren over de overboekingen aan El Madkouri zijn
lastig na te gaan voor de inspectie. Organisaties hoefden hun facturen niet te
specificeren van Forum. ,,Wij hebben de werkelijke kosten niet hoeven opgeven"",
zegt de directeur van Argan tegen de politie. ,,Ze hebben daar nooit om
gevraagd."" Hij noemt dit ,,misschien wel raar"".

Ook voormalig Forum-directeur Sadik Harchaoui zegt in een politieverhoor dat het
,,vreemd"" en ,,onwenselijk"" is dat de facturen niet zijn gespecificeerd.
Harchaoui werd verhoord over de kwestie, omdat hij als oud-voorzitter van het
Interactieteam bij de Rabobank geregistreerd stond als contactpersoon van de nu
verdachte rekening. Hij was de rekening vergeten, aldus Harchaoui tegen de
politie, en had de bank doorgegeven dat die gelijk moest worden opgeheven.

Dat El Madkouri zich privé liet inhuren door organisaties die hij ook opdrachten
gaf, is tegen de regels die gelden voor overheidssubsidies, zegt hoogleraar
bestuursrecht Willemien den Ouden. Forum was volgens de Onderzoeksraad
Integriteit en Overheid gehouden aan die regels omdat het afhankelijk is van
overheidssteun.

Den Ouden: ,,Er is bij dit soort subsidies een hele duidelijke regel: de schijn
van vooringenomenheid moet altijd voorkomen worden. Dat is hier niet het geval.""

Sinds het onderzoek naar El Madkouri loopt, zit hij werkloos thuis. Hij
oriënteert zich op een baan in het buitenland, mogelijk in Marokko. Onlangs
verscheen van zijn hand een Arabisch artikel in een Marokkaans medium, waarin
hij de Marokkaanse overheid oproept zich in te spannen om radicalisering onder
Nederlandse moslims te bestrijden.

De denktank ontvangt 136.000 euro subsidie en stopt daarna...

...maar niemand weet dat bankrekening en bankpas gewoon actief blijven

5,5

miljoen euro subsidie kreeg het dit jaar opgedoekte multiculturele instituut
Forum jaarlijks van het ministerie van Sociale Zaken en Werkgelegenheid.

150.000

euro maakte instituut Forum over naar een stichting waar de oud-directeur actief
was, zonder duidelijke eisen.

13.000

euro declareerde Forum-manager Halim El Madkouri bij subsidiepartners van Forum.

5

anti-jihadbijeenkomsten worden door de Inspectie Sociale Zaken en
Werkgelegenheid onderzocht op subsidiefraude. Het OM beslist of er vervolging
komt.

GRAPHIC: Een jonge moslim in de moskee / El Madkouri kent zichzelf subsidie toe
/ De denktank dacht na over de aanpak van criminaliteit onder jonge Marokkanen.

LANGUAGE: DUTCH; NEDERLANDS"
164107887,2015-06-12T00:00:00,"Elke maand wat geld, of in één keer een auto ; De oude dag",989907754,NRC Media B.V.,,Door onze redacteur Eppo König,,Economie,,1538,,"Onderzoek Pensioenen Lang gold Nederland als pensioenwalhalla. Nergens waren
pensioenen beter geregeld. Dat is niet meer zo, mede door de komst van vele
flexwerkers zonder pensioenverzekering. Wat kan Nederland van andere landen
leren om dat te verbeteren?

Als de Britten hun pensioen ineens willen verbrassen, lig ik daar niet wakker
van, zei de staatssecretaris van pensioenen Steve Webb vorig jaar provocerend.
,,Als mensen een Lamborghini aanschaffen en terugvallen op hun staatspensioen,
dan is de overheid niet zo bezorgd en dan is het hun eigen keuze"", aldus Webb,
een echte Liberaal-Democraat.

De Lamborghini-quote haalde alle Britse media, die er vaak nog even de kosten
van het nieuwste model Huracán bijzetten (ruim 260.000 euro). Sinds april mogen
de Britten vanaf hun 55ste dan ook hun hele pensioen in één keer opnemen, als ze
dat willen. Mensen die hun hele leven hard hebben gewerkt en vlijtig hebben
gespaard, mogen zelf beslissen over hun pensioen, is de gedachte.

Ook Nederlanders moeten wat meer keuzevrijheid over hun pensioen krijgen,
bepleit pensioendenktank Netspar in een internationaal vergelijkend onderzoek
dat vandaag verschijnt. De conclusie wordt ondersteund door een rapport van het
Centraal Planbureau (CPB) dat ook vandaag wordt gepubliceerd. Beide onderzoeken
dienen als advies voor het kabinet, dat deze maand een ruwe koers uitzet voor de
hervorming van het pensioenstelsel.

,,Nederland staat nog altijd op nummer drie in de wereldranglijst van beste
pensioensystemen, maar we krijgen puntenaftrek, omdat Nederlanders weinig
zeggenschap hebben over hun eigen pensioen"", zegt Marcel Lever, programmaleider
bij het CPB en co-auteur van beide onderzoeken. Samen met Eduard Ponds, Ryanne
Cox en Manuel García-Huitrón vergeleek hij het Nederlandse stelsel met dat van
landen als Australië, Denemarken en Zweden, Chili, het Verenigd Koninkrijk, de
Verenigde Staten en enkele Aziatische landen.

Conclusie: ,,Nederland is echt een buitenbeentje"", zegt Ponds, bijzonder
hoogleraar economie van collectieve pensioenen aan de Universiteit van Tilburg.
We zijn de absolute wereldkampioen met een nationale pensioenpot van circa 180
procent van het bruto binnenlands product, wat neerkomt op zo'n 1.100 miljard
euro.

Echt Hollands is ook de verplichte pensioenopbouw voor alle werknemers en een
levenslange uitkering. Maar tegelijkertijd is het Nederlandse stelsel een
tikkeltje schizofreen: alles is gericht op zekerheid en helemaal dichtgetimmerd,
terwijl vrijwel niets is geregeld voor de groeiende groep van ruim 800.000
zzp'ers.

Lang gold het Nederlandse pensioenstelsel als voorbeeldig. Dit is wat Nederland,
volgens de onderzoekers van Netspar, kan leren van het buitenland:

Geef Nederlanders de mogelijkheid om een deel van hun opgebouwde pensioen ineens
op te nemen, zeggen de Netspar-onderzoekers. Lever: ,,Bijvoorbeeld om de
hypotheek mee af te lossen, een slaapkamer op de begane grond te laten bouwen of
om ongedekte zorg van te betalen. Het kan al in veel andere landen.""

De Denen laten bijvoorbeeld 15 procent ineens uitkeren en de Zwitsers mogen een
kwart direct opsouperen. Australiërs, Nieuw-Zeelanders en veel Amerikanen mogen
zelfs hun hele pensioen opnemen. En in Maleisië en Singapore mogen ook werkenden
al hun pensioengeld opnemen als ze van baan wisselen of voor hun huis, zorg of
scholing.

Maar je moet mensen wel tegen zichzelf beschermen, zeggen Ponds en Lever. De
vrije opname zou beperkt kunnen worden tot 10 à 20 procent: denk aan 25.000 tot
50.000 euro voor een gepensioneerde met een modaal inkomen. Wie zichzelf
eenmalig trakteert, krijgt daarna bijvoorbeeld per maand een lagere uitkering.

Het schrikbeeld is dat kortzichtige bejaarden hun oudedagsvoorziening er ineens
doorheen zullen jagen. Maar Australiërs, Denen en Zweden die hun aanvullende
pensioen zelfs helemaal verbrassen, raken niet direct aan de bedelstaf. Ze
hebben nog altijd hun staatspensioen, dat wordt aangepast op basis van hun
inkomen en vermogen.

Nederlanders zouden ook meer ruimte moeten krijgen om zelf hun pensioenpremie te
verlagen of te verhogen. Klinkt simpel, maar dat kan alleen met afschaffing van
de 'doorsneepremie', het vaste percentage van het loon dat iedere Nederlander
afdraagt voor een vaste pensioenopbouw. En dat heeft weer grote gevolgen voor de
solidariteit tussen jong en oud in het pensioenstelsel.

De meeste werknemers in Nederland bouwen verplicht pensioen op via hun cao en
hebben niets te kiezen. De vraag is of ze dat wel willen, concludeerde het
Nederlands Interdisciplinair Demografisch Instituut (NIDI) vorig jaar.

Als je aan Nederlanders vraagt of ze zélf de premie, de beleggingsrisico's en
hun pensioenregeling willen bepalen, antwoordt 65 procent 'ja'. Maar als je aan
hen vraagt of ze het belangrijk vinden dat dit automatisch wordt geregeld, zegt
ook 80 procent 'ja'.

Verder is het de vraag of ze voldoende financiële kennis hebben om zelf
verantwoorde keuzes te kunnen maken. Ponds: ,,De meeste mensen vinden het heel
moeilijk om door de tijd heen te rekenen. Om nu beslissingen te nemen die pas
over twintig jaar effect hebben.""

Een oplossing is, volgens de auteurs, het aanbieden van een paar keuzepakketten.
Wie niet kiest, komt automatisch terecht in een standaardregeling. ,,Defaults
noemen ze dat in de VS, waar keuzepakketten echt een zegetocht maken"", zegt
Ponds. ,,Zo ontsla je mensen van de verantwoordelijkheid om het hele
pensioenveld te overzien. Het feit dat veel mensen niet kiezen, is toch in hun
voordeel te gebruiken.""

Mensen die wél kunnen kiezen uit beleggingsmixen, bijvoorbeeld voor een 'groen
pensioen', maken daar weinig gebruik van, tonen de cijfers. In Australië 'kiest'
50 procent van de bevolking voor de standaardregeling en in Zweden zelfs 70 tot
99 procent. Dat is uiteindelijk goedkoper voor iedereen, want hoe meer keuze,
hoe hoger de beleggingskosten.

Het is een gevoelig onderwerp in de polder, waar het kabinet een goede oplossing
voor moet vinden: wat doen we met al die kleine zelfstandigen die geen sociale
zekerheid en pensioen opbouwen? Werkgevers, zoals uitzendkoepel ABU, willen de
inzet van flexwerkers stimuleren door hen een spaarplicht op te leggen. De
(meeste) vakbonden willen de flexibilisering van de arbeidsmarkt juist tegengaan
en de zelfstandigen zonder personeel (zzp'ers) niet verder formaliseren.

Ten eerste moeten pensioenen in cao's een zaak voor de overheid, werkgevers en
vakbonden blijven, vinden de Netspar-onderzoekers. De regie van de sociale
partners over de pensioenen bespaart kosten, houdt de consumptie op peil en
voorkomt armoede. En: werknemers zonder cao én kleine zelfstandigen zouden ook
pensioen moeten opbouwen.

Lever: ,,Er is geen reden om de groeiende groep zzp'ers uit het pensioenstelsel
te houden. Zelfstandigen lijken nu wel goedkoper, maar dat is vaak omdat ze geen
pensioenpremie doorberekenen aan opdrachtgevers om concurrerend te blijven. Zo
komt het pensioenstelsel uiteindelijk onder druk te staan.""

Ponds: ,,Straks krijgen we spanningen tussen de haves en have nots. We hebben al
btw: belasting toegevoegde waarde. Waarom gaan we niet over op 'ptw': pensioen
toegevoegde waarde? Je kunt zzp'ers verplichten om een bepaald percentage op hun
uurloon te leggen. Een eenvoudige manier om te sparen voor je oude dag, naar
rato van je inkomen.""

Voor zzp'ers en werknemers zonder cao kan de overheid een standaardfonds
oprichten, zoals de Britse National Employment Savings Trust (NEST) uit 2012.
Die is bedoeld voor werkgevers die zelf geen pensioenregeling aan werknemers of
opdrachtnemers aanbieden.

De minimumpremie in deze Britse regeling is met 8 procent van het loon laag
(gebruikelijk is 20 procent), waarvan de werkgever 3 procentpunt betaalt. Bij de
oprichting werd gerekend op 5 to 8 miljoen nieuwe pensioenspaarders. Ruwe
schattingen komen nu al uit op 11 miljoen.

Marcel Lever (Katwijk, 1961) is sinds 2012 programmaleider pensioenen bij het
Centraal Planbureau (CPB). Hij is in 1993 gepromoveerd aan de Universiteit
Maastricht op collectieve loonvorming en werkloosheid. Van 1998 tot 2000 was hij
wetenschappelijk coördinator bij het ministerie van Financiën en daarnaast in
deeltijd verbonden aan de Erasmus Universiteit Rotterdam.

Eduard Ponds (Lievelde, 1958) is bijzonder hoogleraar economie van collectieve
pensioenen in Tilburg. Hij werkt ook voor APG, de pensioenuitvoerder van het
'ambtenarenfonds' ABP. Vanaf 1995 heeft Ponds verschillende functies vervuld,
waaronder actuaris, onderzoeker, manager strategie pensioenfonds en
strategie-adviseur. Hij is ook betrokken bij het Actuarieel Instituut.

Nationale pensioenstelsels worden sinds 2009 elk jaar gerangschikt op kwaliteit
door het Autralian Centre for Financial Studies (Universiteit van Melbourne) en
de Australische consultancyfrima Mercer.

Voor deze ranglijst hanteren ze de Melbourne Mercer Global Pension Index. Daarin
worden vijftien variabelen beoordeeld, zoals inleg, opbrengst, leeftijdsopbouw,
kosten, dekking, belastingen en transparantie. De scores leveren tezamen een
eindcijfer op. Het maximum is 100. Dit is de top-10 van 2014.

1

2

Australië 79,9

3

Nederland 79,2

4

Finland 74,3

5

Zwitserland 73,9

6

Zweden 73,4

7

Canada 69,1

8

Chili 68,2

9

Ver. Koninkrijk 67,6

10

Singapore 65,9

GRAPHIC: Britten mogen vanaf hun 55ste hun hele pensioen in één keer opnemen.
,,Als ze een Lamborghini aanschaffen, is dat hun eigen keuze"", zei de Britse
staatssecretaris van pensioenen, Steve Webb.

LANGUAGE: DUTCH; NEDERLANDS"
164107888,2015-06-12T00:00:00,"Griekse zender terug, dankzij Tsipras",989907754,NRC Media B.V.,,Door onze correspondentMarloes de Koning,,Buitenland,,709,,"Publieke omroep In 2013 werd  omroep ERT  nog wegbezuinigd. Gisteravond was de
premier op het heropeningsconcert.

Het decor is hetzelfde. De presentatoren ook. En het oude logo staat weer op het
dak van het gebouw van de publieke omroep in Athene. De nieuwe Griekse regering
is er in ieder geval in geslaagd een van de maatregelen van de vorige regering
ongedaan te maken. De publieke omroep, die twee jaar geleden abrupt werd
gesloten, is grotendeels terug in oude staat. De spandoeken kunnen van het hek.

Het ochtendprogramma Enimerosi ERT begint donderdag om 6 uur met een kort
filmpje waarin een harde kern van medewerkers laat zien hoe ze stug zijn
doorgegaan met het maken van radio- en tv-uitzendingen. Ook al  moesten ze
uitzenden via internet en kregen ze niet betaald. Daarna spreekt presentator
Nikos Angelidis alsof er niets is gebeurd live met de correspondent in Brussel.

Het gesprek gaat over de laatste stand van zaken in de onderhandelingen.
Angelidis heft zijn ogen moedeloos ten hemel als hij daar even later op de
redactie over praat. Ook de laatste ontmoeting van Alexis Tsipras met Angela
Merkel en François Hollande heeft niets concreets opgeleverd. Wat de
kredietverstrekkers betreft moet de Griekse regering eraan geloven. Dat betekent
pijnlijke maatregelen, zoals bezuinigingen op de pensioenen en een
btw-verhoging. Door daarmee in te stemmen dreigt regeringspartij Syriza steeds
meer te gaan lijken op de vorige Griekse regeringen.

Er is de radicaal-linkse partij veel aan gelegen anders te zijn. Maar geld om
het roer radicaal om te gooien is er niet. Dat maakt een aantal symbolische
daden des te belangrijker. Tsipras maakt tussen al het crisisoverleg door 's
avonds zijn opwachting bij het openingsconcert van de ERT.

De sluiting precies twee jaar geleden zorgde voor grote ophef. De
regering-Samaras liet zendmasten uitschakelen. Programma's gingen midden in de
uitzending opeens op zwart.   Ook toen waren moeizame onderhandelingen met
kredietverschaffers gaande. Het leek erop dat de regering wilde bewijzen dat ze
keihard kon ingrijpen.

Nu is de boodschap een heel andere. Het herstel van ERT is volgens de
regering-Tsipras een 'zege voor de democratie'. Zijn partij Syriza heeft altijd
geweigerd de sluiting te erkennen en beschouwde de vervangende afgeslankte
publieke omroep NERIT als gereedschap van een ondemocratisch regime. Het was een
verkiezingsbelofte de sluiting terug te draaien en medewerkers hun baan terug te
geven.

De nieuwe-oude ERT moet een voorbeeld van onafhankelijke journalistiek worden,
zegt presentator Angelidis. ,,Zonder dat politici ons vertellen wat we moeten
zeggen.""

Hoewel de manier waarop de ERT in 2013 werd gesloten een schok was voor veel
Grieken en de vervangende NERIT nooit veel kijkers heeft getrokken, leidt ook
het ongedaan maken van de sluiting tot veel kritiek. De oude ERT was een product
van het oude systeem dat Griekenland zo diep in de problemen heeft gebracht. Een
fors deel van de ongeveer 2.900 medewerkers dankten hun goedbetaalde baan aan
goede contacten met politieke partijen. Door de sterke vakbonden binnen de
omroep lukte het niet om te hervormen. De kijkcijfers waren laag, burgers
klaagden over de verplichte omroepbijdrage.

Allemaal waar, maar ,,als je ziek bent, moet je de oorzaak behandelen, je hakt
niet het hoofd van de patiënt af"", zegt Annita Paschalinou, destijds hoofd van
de internetredactie. Ze verwacht dat uiteindelijk 2.100 medewerkers terugkeren.
Onderhandelingen over de arbeidsvoorwaarden en verrekening van lonen van de
afgelopen twee jaar lopen nog.

De regering belooft dat alle oud-medewerkers mogen terugkeren. Dat zou tussen de
30 en 60 miljoen euro per jaar kosten. Die uitgave wordt volgens de regering
gedekt door de bestaande omroepbijdrage. In totaal kost ERT jaarlijks ongeveer
300 miljoen euro.

Paschalinou behoort tot de harde kern van voormalige ERT-medewerkers die twee
jaar doorwerkten, ook toen haar werkloosheidsuitkering afliep. ,,Dat draaide
niet alleen om ons. Het was een gevecht voor Griekse werknemers tegen het
bezuinigingsbeleid van de EU en het IMF.""  Ze laat zien dat haar trouwring
ontbreekt. Verkocht om eten voor haar drie dochters te kopen zegt ze. ,,We
hebben geleden.  Maar het was niet voor niets.""

GRAPHIC: Premier Tsipras  was gisteren op het feestje van de zender ERT. De
heropening is een belangrijk symbool voor Syriza.

LANGUAGE: DUTCH; NEDERLANDS"
164107889,2015-06-11T00:00:00,Moddergooien aan de Gouwzee,989907754,NRC Media B.V.,,Door onze redacteur Arjen Schreuder,,Binnenland,,1302,,"ToerismeOp opgespoten land in Monnickendam komt een hotel. De initiatiefnemers
worden verdacht gemaakt door de tegenstanders. Er zouden criminelen achter
zitten. ,,Laatst stonden ze weer te prediken.""

Monnickendam. Helemaal goed zal het vermoedelijk nooit meer worden tussen
horecapaar Mieke en Gerard Kulik en leden van actiegroep Red het Hemmeland in
Monnickendam. ,,Een onbeschofte man"", zegt Gerard Kulik over de secretaris van
de actiegroep, hoogleraar laserfysica en voormalig senator Kees de Lange. ,,Zijn
taalgebruik past niet bij wat je van een professor verwacht."" Mieke Kulik:
,,Mijn man groet de actieclub niet. Hij kijkt de andere kant op. Ik groet nog
wel. Ik heb de voorzitter op een nieuwjaarsreceptie de hand geschud. Maar ik heb
er bij gezegd: ik hoop niet dat al uw wensen uitkomen."" Gerard Kulik: ,,Er had
hier jaren geleden al een mooi hotel kunnen staan. De actiegroep heeft dat
verhinderd.""

Het echtpaar zit op het terras van het Mirror Paviljoen in Monnickendam, een
uitspanning aan het klotsende water van de vogelrijke Gouwzee, met uitzicht op
Marken. Naast het paviljoen, in een bosschage, willen de Kuliks een hotel
bouwen. Meer dan tien jaar geleden diende Kulik zijn eerste plannen daarvoor in.
,,Er was destijds een wethouder die zich afvroeg hoe we in Monnickendam het
toerisme zouden kunnen bevorderen. Daar wilde ik mijn nek wel voor uitsteken.""

Een bittere strijd volgde. Verontruste burgers hadden eerder een actiegroep
opgericht, Red het Hemmeland, tegen grootse plannen van gemeenten voor dit in de
jaren zestig opgespoten natuur- en recreatiegebied. Het zou een ,,pretpark""
worden waar het massatoerisme het zou winnen van hondenuitlaters en vogelaars.
De plannen verdwenen in een la.

Wat bleef, was het plan voor een hotel. Vele ontwerpen heeft de architect
gemaakt, totdat onlangs eindelijk drie overeenkomsten werden getekend met de
gemeente Waterland, die de bouw van een hotel met vijftig kamers mogelijk moeten
maken. Wel moet nog een bestemmingsplan worden gewijzigd.

Mieke Kulik: ,,Het eerdere ontwerp was eigenlijk mooier. Royaler. Als dat was
uitgevoerd, dan had Monnickendam iets gehad waarvan de mensen hadden gezegd:
wow.""

Gerard Kulik: ,,De actiegroep heeft het consequent over een megahotel, terwijl
het gewoon een hotel is met vijftig kamers. Iets wat Monnickendam nog niet
heeft."" Mieke Kulik: ,,Het is ieders goed recht om tegen de bouw van een hotel
te zijn. Maar dan moet je geen onwaarheden verkondigen. Laatst stonden ze weer
te prediken op een van de strandjes dat je hier binnenkort niet meer rustig kunt
zwemmen, want dat er straks een resort staat."" Gerard Kulik: ,,Er is
gesuggereerd dat wij steekpenningen hebben betaald om de bouw mogelijk te maken.
En ze willen ook dat er een onderzoek komt naar de financiering, want dat zou
wel eens misdaadgeld kunnen zijn. Dat kan toch niet?"" Mieke Kulik: ,,Ze hebben
uitgeplozen of wij de bouw van het hotel wel zouden kunnen betalen. Dat doe je
toch niet? Ik vraag toch ook niet aan u hoe veel geld u heeft?""

Op strandjes van het weldadig groene Hemmeland zitten twintigers met wijn in het
zand, en spelen tieners in het water. Een fietser zegt dat hij tegen de bouw van
een hotel is, het is ,,een teken""  dat binnenkort het halve Hemmeland zal worden
bebouwd met villa's. Een wandelaar hoort deze opinie, steekt uitdagend een duim
omhoog en roept dat een hotel juist goed is. ,,Een impuls voor het toerisme!""

Zo denken de Kuliks er ook over. Gerard Kulik: ,,Er is een groot tekort aan
bedden in deze regio. Amsterdam zit propvol. De toeristen in Amsterdam kunnen
hier overnachten."" Mieke Kulik: ,,Je kunt hier prachtige tochtjes maken. De
toeristen fietsen naar Marken, gaan met de boot naar Volendam en keren met de
fiets terug naar hier.""

De bestuursleden van Red het Hemmeland is het toekomstige Mirror Hotel een
gruwel. Voorzitter Fred Udo: ,,Hier wordt gemeenschapsgrond geofferd voor
privégewin. We hebben het over een gebied dat jaarlijks 350.000 bezoekers trekt
en in de zomer 1.500 mensen per dag. We hebben het over de enige strandjes in de
wijde omgeving, waar honderden mensen hun vermaak hebben. Wie gaat er straks nog
op zo'n strandje zitten, met een hotel in z'n rug?"" Secretaris Kees de Lange:
,,We zijn niet tegen een hotel, wel tegen het bebouwen van een zeldzaam stukje
groen."" De bijdrage aan de lokale economie is ,,nihil"". De Lange: ,,Er komen
tegen de avond twee bussen met toeristen uit Amsterdam en de volgende ochtend
vertrekken ze weer.""

De bestuursleden twijfelen ook aan de integriteit van de toekomstige hoteliers.
Udo: ,,Men zal bij de bouw een truc proberen uit te halen door de zolder te
bebouwen en daarmee een extra verdieping te creëren, meer dan de vergunning
toestaat. Gelukkig heeft de wethouder ons na een gesprek per brief laten weten
dat het bestemmingsplan een maximum zal stellen aan het aantal verdiepingen.
Stoere taal van een wethouder, die zich onlangs helaas wel liet fotograferen
terwijl hij met de initiatiefnemers staat te proosten op dit foute ontwerp.""

Die wethouder is Jean van der Hoeven (CDA). ,,Dat ik proost is omdat ik het
moment van de samenwerking wil markeren"", vertelt hij. ,,Niet omdat ik geen
rekening houd met bezwaren van anderen.""

De gemeente Waterland staat ,,positief"" tegenover de plannen. ,,We zien veel
toeristen uit Amsterdam onze kant op komen, en dat vinden wij prettig. Het hotel
biedt ook een stukje werkgelegenheid. En winkeliers zullen profiteren."" Het
hotel wordt gebouwd volgens de kaders die zijn aan gegegeven in de
stedenbouwkundige visie van de gemeente. Ook de welstandscommissie heeft eerder
haar fiat gegeven. ,,Het gebouw wordt goed ingepast in de omgeving.""

Zal de bouw van een hotel de recreatie op het Hemmeland verpesten? De wethouder
denkt van niet. ,,Het gebied blijft voor iedereen toegankelijk: de strandjes, de
wandelpaden, de veldjes."" Dat het gebied tot de ecologische hoofdstructuur van
Nederland wordt gerekend, tegenwoordig aangeduid als natuurnetwerk, en dat de
Gouwzee deel uitmaakt van het Markermeer dat een Europees beschermd Natura
2000-gebied is, hoeft de bouw niet in de weg te staan. ,,Wij gaan daar heel goed
rekening mee houden.""

Dan het geld. Ook dat zit de actievoerders van Red het Hemmeland behoorlijk
dwars. Kees de Lange: ,,Wij hebben ontdekt dat de drie bedrijven die het hotel
financieren allemaal een negatief eigen vermogen hebben. Het zou dus goed kunnen
zijn dat sprake is van het witwassen van geld. Daarom hebben wij verzocht om een
Bibob-onderzoek."" Udo: ,,Dat is in Amsterdam heel gebruikelijk. Maar toen wij
dat hier zeiden, was het huis te klein."" De Lange: ,,Er is geen schaduw van
twijfel dat hier een geheime financier achter zit."" Hinderlijk is ook dat de
ondernemers straks jaarlijks 20.000 euro minder aan erfpacht gaat betalen dan de
aanvankelijke taxatiewaarde. Udo: ,,Een verkapte subsidie. Een cadeautje van de
vorige wethouder.""

Op het terras aan de Gouwzee knikken Gerard en Mieke Kulik vermoeid. ,,O ja, dat
verhaal over die subsidie"", zucht Gerard Kulik. ,,Wij krijgen helemaal geen
subsidie. Wij moeten straks jaarlijks 56.000 euro erfpacht betalen."" Hij vertelt
dat hij onlangs ook al 60.000 euro heeft moeten overmaken naar de gemeente,
zodat die de plannen kan voorbereiden.

Je zou moedeloos worden van alle tegenwerking, maar Kulik zet door. ,,Ik heb
mijn geld erin zitten. Het heeft me al een half miljoen gekost. Dat is mijn
pensioen."" Overigens hoeven de tegenstanders zich over de kredietwaardigheid van
de financiers geen zorgen te maken, zegt hij. ,,We hebben er een ondernemer uit
de buurt bij gehaald. Dat is geen crimineel. Dat is gewoon iemand die goed in de
slappe was zit.""

Red het Hemmeland zet de acties voort, zeggen bestuursleden Udo en De Lange.
,,Wij gaan bezwaar maken tegen het bestemmingsplan. Wij gaan naar de Raad van
State.""

GRAPHIC: Natuur- en recreatiegebied Hemmeland / Impressies van het Hemmeland en
een tekening van het hotel met vijftig kamers dat er zal worden gebouwd.

LANGUAGE: DUTCH; NEDERLANDS"
164107890,2015-06-11T00:00:00,"Hij komt zijn leunstoel niet meer uit, maar wil geen hulp ; Onderzoek Van burgers wordt verwacht dat ze elkaar helpen, dat gebeurt vooral in rijkere wijken Juist in armere buurten is het nodig",989907754,NRC Media B.V.,,Door onze redacteurSheila Kamerman,,In het nieuws,,831,,"Reportage Arm en rijkIn rijke wijken doen buurtbewoners meer samen  dan in
armere wijken, blijkt uit onderzoek dat vandaag wordt gepresenteerd.  Terwijl de
kwetsbaren  hulp harder nodig hebben, ook al willen ze die  soms niet. ,,Ik heb
me erbij neergelegd dat ik niet meer op kan staan.""

Rotterdam. Binnen in het schemerdonker zit een man in een leunstoel. Hij heeft
alleen een overhemd aan en een onderbroek. Op tafel staan tientallen potjes met
medicijnen. Zijn voeten zijn donkerpaars. Sinds oktober is hij niet meer buiten
geweest. Preciezer gezegd: hij is zijn leunstoel niet meer uit geweest.

De vrouw van de man had opengedaan toen Filiz Islekter aanbelde. Ze  is
participatiemakelaar bij welzijnsstichting DOCK. Samen met woningbouwvereniging
Woonstad heeft ze het tuintjesproject bedacht. Mensen die hun tuin niet meer
kunnen onderhouden,  krijgen hulp van een vrijwilliger. Filiz Islekter komt de
tuin bekijken en kijkt dan meteen om zich heen: Hoe ziet het huis eruit? Komt de
bewoner nog buiten?

Ze vraagt de man in de leunstoel: Hoe slaapt u dan? De man drukt op een knopje
en de rugleuning van zijn stoel zakt naar achteren. ,,In mijn stoel."" Plassen
doet hij in een bakje. Hij slijt zijn dagen met televisie kijken en lezen. Zijn
vrouw werkt de ochtenden in een sociale werkplaats. Ze is zwaarlijvig en ademt
zwaar. Ze heeft een chronische longziekte. De man lijdt aan zware artrose en
reuma.

Uit onderzoek in verschillende Rotterdamse wijken van sociologen Godfried
Engbersen en Erik Snel van de Erasmus Universiteit, dat vandaag wordt
gepresenteerd, blijkt dat in arme wijken mensen minder samen doen en elkaar
helpen dan in rijke wijken.   Voorzieningen als buurthuizen, bibliotheken en
dagbesteding voor kwetsbare mensen verdwijnen en burgers moeten dat (deels) zelf
opvangen, stellen de onderzoekers.

Mensen die hulp nodig hebben, moeten dat nu zelf regelen, zegt Jenny Zwijnenburg
van welzijnsstichting DOCK. En mensen in achterstandswijken kunnen dat vaak
niet. ,,Ze hebben geen netwerk, ze hebben geen idee bij wie ze moeten
aankloppen. Soms spreken ze onvoldoende Nederlands.""

DOCK heeft in Feijenoord zo'n tachtig vrijwilligers die zich inzetten  in hun
buurt. Ze willen zich nuttig maken of ze moeten een tegenprestatie leveren voor
hun uitkering.

Maar niet iedereen wil hulp. ,,Misschien kunnen we regelen dat u een keer naar
buiten kunt"", oppert Filiz Islekter bij de man in de leunstoel. ,,Nee hoor, wij
redden het goed met z'n tweeën"", zegt de man. ,,Ik heb me erbij neergelegd dat
ik niet meer op kan staan."" Islekter: ,,U kunt een gesprek hebben, misschien is
het toch wat. Gewoon  even eruit."" Haar ogen glijden langs de stofvlokken op de
grond. ,,Of een beetje hulp met schoonmaken? ,,Nee hoor"", zegt de vrouw. ,,Onze
dochter stofzuigt een keer in de week. Dat gaat prima."" Voor hun tuintje willen
ze wel hulp. Gelukkig, zegt Islekter als ze buiten staat. ,,Deze mensen hebben
echt hulp nodig.""

In welke wijk je ook komt, er zijn altijd óók actieve bewoners. Zoals Ellen de
Ronde bijvoorbeeld. Als er in haar straat in Feijenoord-Hillesluis wat moet
gebeuren, stelt zij  even een 'ploegie' samen. Zoals laatst, toen ze voor de
hele straat bloempotten had geregeld, samen met haar nicht Nettie Veenendaal die
aan de overkant woont. Met een bijdrage van de woningbouwvereniging. De ene
buurman haalde de aarde, een andere buurman haalde  de planten op die Ellen de
Ronde goedkoop had geregeld. En zelf zette ze er een bakkie koffie bij en zorgde
voor een broodje. ,,We maken er iets gezelligs van.""

Ellen de Ronde en Nettie Veenendaal noemen dit 'iets gezelligs doen'. De
overheid zou het 'participeren in de buurt' noemen.

Dat niet meer automatisch alles voor iemand gedaan wordt, vindt Jenny
Zwijnenburg helemaal niet erg. ,,Als mensen iets voor iemand anders kunnen
betekenen, voelen ze zich nuttig. Het kan beide kanten op goed werken.""  Ze
koppelde een werkloze Marokkaanse en een Pakistaanse man aan een oudere dame.
,,Ze doen nu haar tuin en de boodschappen. Eerst vond ze het doodeng - twee
moslims over de vloer. Nu kan ze ze wel zoenen. Ze is  zo blij met hen!""

Maar zelf had die dame hen natuurlijk nooit gevraagd. Ze kende hen niet, ze was
niet op het idee gekomen. Zwijnenburg: ,,Er moeten professionals zijn die dat
regelen."" En die ook kijken of de zorg goed loopt. ,,Het zijn vrijwilligers, je
kunt er niet blind op vertrouwen dat iedereen zijn afspraken nakomt, die
steunkousen aantrekt of de boodschappen doet.""

Op haar ronde door de wijk belt Filiz Islekter aan bij een vrouw van 78 die haar
tuin niet meer kan bijhouden. Ze heeft last van haar rug. ,,Als ik op mijn
knieën onkruid ga wieden kom ik niet meer omhoog"", zegt ze. Islekter  gaat
naast de porseleinen poppen op de bank zitten. Het huis ziet er schoon uit.  De
buren halen haar boodschappen, vertelt de vrouw. ,,Ik heb zulke fijne buren.""
Wel zou ze graag af en toe ergens heen gebracht worden en weer opgehaald. Feliz
gaat kijken wat er  te regelen valt.

GRAPHIC: Een zomeravond in de volkswijk Feijenoord-Hillesluis

LANGUAGE: DUTCH; NEDERLANDS"
164107891,2015-06-10T00:00:00,Digitale dino's die ademen en zweten,989907754,NRC Media B.V.,,Door Coen van Zwol,,Film,,1165,,"Monstermakers Het succes van de digitale dino's in  'Jurassic  Park' markeerde
in 1993 de  doorbraak van computeranimatie. Voortaan was in films alles
mogelijk.

Vorige week sloot de 64-jarige Rick Baker zijn studio. Sinds  Star Wars gold hij
als Hollywoods bekendste monstermaker, maar tegenwoordig willen ze alleen
goedkope en snelle computertrucage, klaagt hij. Geen vuile  handen, geen
fiberglas en latexschuim. ,,De animatronics was ik al  kwijt, de make-up  volgt
nu ook.""

Voor knutselaars is steeds minder emplooi in Hollywood: trucage komt uit de
computer. Door digitale animatie  en motion capture is de grens tussen live
action en animatie verdwenen. Zwaartekracht doet er niet toe, acteurs steeds
minder: hun digitale klonen acteren na hun dood gewoon door. Of ze worden zomaar
in stukken gescheurd, zoals  in 1993 Martin Ferrero als eerste gebeurde toen hij
zich op een toilet verschool voor een Tyrannosaurus rex.

Ferrero's digitale onderlichaam tussen de kaken van een T. rex was in 1993 een
van de vele primeurs van Jurassic Park, waarmee het digitale tijdperk in de film
echt begon. Een 'game changer':  met paleontoloog Alan Grant keek de wereld met
open mond toe terwijl een torenhoge Brachiosaurus een boom afgraasde. ,,Ik ben
werkloos"", zucht Grant in de film: wat heeft graven naar fossielen voor zin als
bedrijf InGen levende dinosauriërs maakt? ,,Uitgestorven, bedoel je"", grapte
wiskundige Ian Malcolm.

Een insidergrapje van regisseur Steven Spielberg: zo'n dialoog klonk namelijk op
een avond  in 1991 toen het team achter Jurassic Park bij George Lucas'
trucagebedrijf Industrial Light and Magic (ILM) een filmpje bekeek van  een T.
rex die een kudde digitale Gallimimussen achterna zit. In vol daglicht en
ongekend soepel, ,,without cuts or shakey camera"", zoals trucagespecialist
Dennis Muren had  beloofd.  En volledig digitaal. Na afloop was zijn baas George
Lucas naar eigen zeggen in tranen. ,,Een historisch moment, zoals de uitvinding
van de gloeilamp of het eerste telefoongesprek"", zei hij later.
Computereffecten kropen al langer de film binnen: een  waterslurf in The Abyss
(1989), een robot van vloeibaar metaal in Terminator 2 (1991). Maar die zagen
eruit als computereffecten, deze dinosauriërs  ,,ademen en zweten"", aldus
regisseur Spielberg.

Universal had in 1990 na een biedoorlog voor 1,5 miljoen dollar de rechten op
Michael Crichtons nog ongepubliceerd technothriller Jurassic Park gewonnen. Het
ging  over een pretpark met gekloonde dinosauriërs dat nog voor de opening
verandert in een slagveld.  ,,Jaws op het vasteland"", zo vatte Spielberg de film
samen. Die haaienfilm was voor hem een nachtmerrie geweest, met robothaai Bruce
die zelden functioneerde en daarom vooral onder de waterspiegel dreigde. Dat kon
nu niet: de dino's moesten volledig, langdurig en geloofwaardig in beeld.

Het plan was om voor close-ups geavanceerde robotpoppen  (animatronics) te
gebruiken en  op afstand stop motion.  Voor de animatronics huurde Spielberg
Stan Winston in, die een  op afstand bestuurde T. rex van 6,1 meter vervaardigde
en een zwaar ademende, want zieke Triceratops. Het probleem bleek de stop motion
van specialist Phil Tippett. Stop motion is een trage, dure techniek waarbij men
een poppetje elk frame verplaatst om beweging te simuleren. Dat geeft een
schokkerig effect:  kunst is een  zekere vaagheid, 'motion blur',  toe te
voegen. Tippett was daar heel ver mee:  hij animeerde vooraf sleutelscènes uit
Jurassic Park. ,,Mijn eigen kinderen gingen ervoor"", zei Spielberg;  zelf vond
hij het nog te staccato. Die avond bij George Lucas koos hij voor digitaal. Met
Jurassic Park stierf stop motion niet uit, maar voortaan was het een
nostalgische nevenattractie.

De reuzenrobots van Winston werden wel gebruikt: zijn T. rex viel een auto met
twee kinderen  aan. Het voordeel van poppen blijft dat je ze kan aanraken.  Maar
dat Spielberg aan het eind van de film een digitale T.  rex liet vechten met
twee Velociraptors was veelzeggend: de robot bleef op stal. Winston  zelf koos
eieren voor zijn geld en richtte al  voor de première van Jurassic Park met
James Cameron een digitaal trucagebedrijf  op, Digital Domain.

Winston was niet de enige die de tekenen aan de wand zag. Na Jurassic Park
begreep Hollywood dat animatie de  toekomst was, zoals geluid dat opeens  was na
The Jazz Singer in 1927.  Jurassic Park werd een enorme hit:  de opbrengst van
ruim 900 miljoen dollar (1,5 miljard nu)  was een wereldrecord. En dat ondanks
een zwak script met veel te veel uitleg, personages van bordkarton en onwennig
acteerwerk. ,,De dinosauriërs voelen echt, de acteurs nep"", schreef The Wall
Street Journal. Maar om die dino's draaide het.

Dennis Muren, die met Jurassic Park zijn  zesde  Oscar won, orakelde dat
voortaan in de  film alles kan. ,,De enige limiet is de fantasie van de
artiest.""  Stanley Kubrick concludeerde in  1993 dat de techniek rijp was voor
zijn lang gekoesterde robotfilm A.I. - die Spielberg na zijn dood  zou
regisseren. George Lucas ging aan de slag met een nieuwe Star Wars-film, Peter
Jackson met Lord of the Rings. Hollywood begon een nieuw tijdperk van hegemonie
met digitale spektakelfilms: sciencefiction, fantasy, superhelden.

Het succes van Jurassic Park leidde ook tot tegenbewegingen.  In Frankrijk,
verwikkeld met de  VS in een handelsdispuut  over filmsubsidies,  bleken
Spielbergs digitale kolossen een metafoor voor cultureel imperialisme, zeker
toen ze het Franse filmepos Germinal over 19de-eeuwse mijnwerkers verpulverden.
Libération riep op tot gespierde weerstand tegen de 'Yankosaurus', Gérard
Depardieu noemde de film ,,een oorlogsmachine"", gewezen cultuurminister Jacques
Lang sprak van ,,commercieel totalitarisme"". Ook Dogme van Lars von Trier in
1995 lijkt een reactie op Jurassic Park.  Dogme daagde filmmakers uit het
publiek niet ,,te vervreemden en af te leiden"" met  trucage of gimmicks en zich
volledig te concentreren op script en acteren.  Juist als alles kan, moet de
filmmaker zich beperken.

In spektakelfilms maakte realisme begin  21ste eeuw een comeback in de vorm van
rauwe, semidocumentaire filmtechnieken. Maar dat waren  achterhoedegevechten: de
digitalisering schreed voort via mijlpalen als Lord of the Rings (2001) en
Avatar (2009). Software voor  digitale trucage is  nu voor iedereen beschikbaar.

Voor Spielberg werd 1993 een annus mirabilis.  Jurassic Park was niet zijn
passieproject: dat was Schindler's List, een Holocaustdrama in zwart-wit.
Universals studiohoofd Sid Sheinberg gaf hem daarvoor 22 miljoen dollar - hij
voorzag een nobel fiasco - als Spielberg eerst Jurassic Park opnam. Vanaf de
filmset in Polen kon de regisseur dan per satelliet toezien op  montage en
trucage. Auschwitz overdag, dino's in de  avond: het was ,,schizofreen"" maar
merkwaardig opbeurend, aldus Spielberg. Schindler's List werd zijn
cinematografische bar mitsva: na deze met zeven Oscars bekroonde film zag de
wereld hem voor vol aan. Maar Jurassic Park blijkt nu belangrijker.

GRAPHIC: Een robot van 6,1 meter verplettert in  Jurassic Park een  auto. In
andere shots van die aanval wordt een digitale T. rex ingezet, die ook een
jurist van een toiletpot snaait en  een jeep achtervolgt.

LANGUAGE: DUTCH; NEDERLANDS"
164107892,2015-06-09T00:00:00,68 mille tekort. Dat moet de NAM betalen,989907754,NRC Media B.V.,,Door onze correspondent Wubby Luyendijk,,Binnenland; Blz. 6,,581,,"Rechtszaak Groningers eisen compensatie voor waardedaling van vastgoed door
gaswinning, nog vóór hun huis is verkocht. Hoe bereken je die?

Assen. Ger Warink uit Loppersum wilde de rechters zelf in de ogen kijken. De
dames en heren edelachtbaren die in Assen beslissen over zijn toekomst.  Zijn
pensioen zit in zijn winkel - hij is eigenaar van de noordelijkste muziekhandel
van Nederland.  Of beter: ,,Mijn pensioen, dat ís de winkel.""

Maar wat brengt onroerend goed nog op in hartje gasbevingsland? De middenstander
heeft het huis van zijn ouders met ruim een ton verlies moeten verkopen. Van de
waardevermindering schrijven taxateurs 13 procent toe aan de economische crisis.
,,Dan blijf je achter met een gat van 68.000 euro.  Dat moet de Nederlandse
Aardolie Maatschappij betalen.""

Afrekenen voor de waardedaling door aardbevingen. Of een pand nou is verkocht is
of niet, scheuren heeft of nog schadevrij is. Bijna 900 gedupeerde huiseigenaren
en twaalf woningcorporaties uit het Groningse aardbevingsgebied vroegen de
rechters in Assen gisteren om een principe-uitspraak. Ze willen dat de NAM hen
op voorhand ,,snel, adequaat, deugdelijk en redelijk"" compenseert: ,,Groningen
heeft lang genoeg gewacht.""

Het gaswinningsbedrijf, betoogden advocaten Pieter Huitema en Ruud Glas in een
bloedhete zittingszaal, is aansprakelijk voor de waardedaling van de 100.000
woningen van hun cliënten. Die schade loopt opgeteld in de miljarden. Daar zijn
de gasbevingen debet aan. Glas tot de rechtbank: ,,We vragen u de NAM via een
collectieve regeling tot schadevergoeding te veroordelen."" Huitema: ,,Bij een
volgende procedure kunnen gedupeerden dan individuele schade claimen.""

Maar de NAM peinst er niet over om op voorhand af te rekenen, betoogde raadsman
Marnix Leijten. ,,Dat is een slag in de lucht. De huizenmarkt in de regio is
daarvoor te volatiel. Het leidt tot volstrekte willekeur met over- of
ondercompensatie tot gevolg.""

Het gaswinningsbedrijf compenseert nu alleen als een huis is verkocht en ,,een
huiseigenaar de pijn in zijn eigen portemonnee voelt"". Sinds januari vorig jaar
heeft de NAM 65 keer gecompenseerd voor een lagere verkoopprijs door
aardbevingsrisico's. Van de verkoopprijs werd 2 tot 5 procent bijgepast.

,,Ongeloofwaardig laag"", vinden de advocaten van de huiseigenaren en
woningcorporaties  - zij schatten de waardedaling op 5 tot 20 procent. Bovendien
lopen de Groningers die hun huis niet kunnen verkopen op deze manier compensatie
mis. Wat als je rijtjeshuis vastzit aan een gestut huis? Wie wil dat buurhuis
kopen? Of een Jarino-woning, waarvan er in Loppersum om veiligheidsredenen
veertig op rij gesloopt worden? Glas: ,,Dit is besmet gebied. Groningers zitten
opgesloten in onverkoopbare huizen.""

Waarom gaat u niet met elkaar om tafel, probeerde rechtbankvoorzitter Ger
Vermeulen nog.  Maar daar zien beide partijen geen heil meer in.  Ze hebben
elkaar al anderhalf jaar schriftelijk bestookt en stonden zeven uur als
kemphanen tegenover elkaar. Voor het oog van honderden Groningers; TV Noord zond
de rechtszaak live uit.

De  rechters - uit Overijssel omdat medewerkers van de Rechtbank Noord-Nederland
bij de gedupeerde huiseigenaren zijn aangesloten - doen op woensdag 2 september
uitspraak.

Dan wachten we nog even met afrekenen, reageert Ger Warink uit Loppersum. ,,Ik
verwacht meer compensatie voor het huis van mijn ouders dan de 5.000 euro die de
NAM nu biedt.""

Waarom gaat u niet met elkaar om tafel, probeert de rechtbankvoorzitter nog

LANGUAGE: DUTCH; NEDERLANDS"
164107893,2015-06-08T00:00:00,Gasschade: dan moet de rechter het maar zeggen,989907754,NRC Media B.V.,,Door onze correspondent Wubby Luyendijk,,Binnenland,,1084,,"Gas De rechtbank Noord-Nederland begint  een aardbevingskamer voor schade door
gaswinning.  ,,Het lijkt wel of in Groningen  het Burgerlijk Wetboek niet
geldt.""

Groningen. De onheilstijding kwam op 19 december, een week voor Kerst. Hiltje
Zwarberg en zijn vrouw moesten op stel en sprong hun huis uit. Dat beval de
gemeente Delfzijl, op straffe van een dwangsom. De woning in het Groningse
vissersdorp Termunterzijl was onveilig, had de ambtenaar te horen gekregen van
de Nederlandse Aardolie Maatschappij (NAM). Bij een zware aardbeving dreigde
instortingsgevaar.

Om het scheefgezakte huis staat nu een hek en binnen zijn wijkende muren gestut.
Toegang is verboden, ook voor de bewoners. Hoe het verder moet, weet niemand. De
familie ligt overhoop met de NAM. Anders dan bij tien beschadigde buurhuizen
kwalificeert het mijnbouwbedrijf deze schade niet als bevingschade veroorzaakt
door gaswinning.

,,Ze noemen dit zettingschade"", zegt Hiltje Zwarberg, ,,veroorzaakt door 'slappe
ondergrond onder de woning'.  En die schade betalen ze niet.""

Zwarberg heeft advocaat Martin Blokzijl in de arm genomen die hem  voorlopig pro
deo bijstaat. Als ze er met de NAM niet uitkomen, stappen ze naar de rechtbank
Noord-Nederland. Daar is eind vorige maand een aparte 'aardbevingskamer'
opgetuigd, met acht rechters die zich vastbijten in de gasbevingsschade in
Groningen. Zij toetsen de regelingen die schadeveroorzaker NAM in zijn eentje
heeft bedacht aan het Burgerlijk Wetboek.

We willen met de aardbevingskamer een kwaliteitsslag maken, zegt persrechter
Wiebe Claus. Het is een belangrijk onderwerp, zegt hij, met nieuwe rechtsvragen
over schadebegrip, aansprakelijkheid, en omkering van de bewijslast. Het
gasbevingsgebied telt 212.500 huizen en appartementen en de belangen zijn
groot. ,,Het gaat hier niet om de schutting van de buurman, maar om de
veiligheid thuis, het dak boven je hoofd."" Bij de NAM, een joint venture van
Shell en ExxonMobil zit bovendien een massa kennis, en daar moet je
deskundigheid tegenover kunnen stellen.

Nieuw is zo'n specialistische afdeling binnen een rechtbank niet. Ze zijn er in
verschillende maten en smaken. Zo bestaat er een mensenhandelkamer, ook in
Groningen. Er is een douanekamer. Een letselschadekamer. Een fraudekamer. En de
Rotterdamse rechtbank kent een 'natte kamer': een afdeling speciaal belast met
zaken over scheepvaart, handel en vervoer.

Bij de bevingskamer is de eerste schadezaak al aanhangig gemaakt. Specifieke
informatie wil de persrechter niet kwijt - dat is aan de partijen. Maar de
wrakingskamer is altijd op sterkte, zegt hij. Voor het geval bijvoorbeeld
gaswinningsbedrijf NAM rechters wraakt omdat ze te betrokken, lees: partijdig,
zouden kunnen zijn.

Precies om deze reden behandelen niet de noordelijke rechters van de
bevingskamer, maar rechters uit Overijssel vandaag de rechtszaak in Assen over
waardevermindering van onroerend goed in het gasbevingsgebied. De zaak is tegen
de NAM aangespannen door twaalf woningcorporaties en bijna 900 gedupeerde
huiseigenaren, verenigd in de Stichting WAG. De persrechter: ,,Collega's van
onze rechtbank zijn bij de stichting aangesloten. De persoonlijke betrokkenheid
is te groot.""

Eerder pleitten vijf hoogleraren van de Groningse rechtenfaculteit al voor de
oprichting van een aardbevingskamer. Tijdens twee snedige openbare hoorcolleges
in Groningen en Middelstum hekelden ze de ,,NAM-cultuur"" in aardbevingsland. De
NAM heeft een eigen spoorboekje geschreven voor schadevergoeding, constateren
ze, en verschillende regelingen stroken niet met de wet.

Hoe kan het bijvoorbeeld dat alleen particuliere huiseigenaren aanspraak maken
op een compensatieregeling voor waardedaling en bedrijven niet? Waarom moeten
huizenbezitters een deel van de kosten uit eigen zak betalen als hun huis
verstevigd moet worden tegen aardbevingen? Hoe stevig maak je de huizen zolang
er geen bouwnormen vastliggen? En waarom moeten uitgekochte gedupeerden een
zwijgschikking ondertekenen?

,,Het lijkt wel alsof in Groningen het  Burgerlijk Wetboek niet geldt"", reageert
Fokko Oldenhuis, universitair hoofddocent aansprakelijkheidsrecht, hoogleraar
religie en recht en parttime rechter. Mede daarom pleit hij ervoor dat de
bevingskamer de meest fundamentele vragen ,,prejudicieel"" voorlegt aan de Hoge
Raad. Vragen die prangend zijn en niet worden beantwoord door jurisprudentie
binnen het schadevergoedingsrecht.  ,,Dan kan de Hoge Raad binnen een half jaar
reageren en een piketpaaltje slaan. En hebben de Groningers een richtsnoer.""

Intussen zet verantwoordelijk minister Kamp (Economische Zaken, VVD) niet in op
de rechter, maar op een arbitragecommissie. Hans Alders, die per 1 juni door het
kabinet is benoemd tot Nationaal Coördinator Groningen, moet zonder bevoegdheden
maar met overtuigingskracht zo snel mogelijk  met een geschillenregeling komen.
Daarbij verplichten partijen zich vooraf er in goed onderling overleg uit te
komen.

Alders: ,,Is er al een aardbevingskamer aan de slag, zegt u? Dat wist ik nog
niet. Ik ben meer voorstander van een bestuurlijke geschillencommissie.
Toegankelijk, onafhankelijk, en met tempo. Want vergis je niet: de gang naar de
rechter kost tijd en geld en dat is voor Groningers een hoge drempel.""

Maar een geschillencommissie alleen vindt hoogleraar Oldenhuis ,,ontoereikend"".
Kijk maar naar de schademeldingen - de NAM telde er ruim 41.000, de helft
daarvan is afgehandeld. Bij 1.130 zwaardere schadegevallen loopt een
contra-expertise, nog eens 130 ingewikkelde zaken slepen al jaren. ,,Zo'n
hoeveelheid kan die commissie niet verhapstukken. Bovendien wordt zo'n club een
vechtcommissie, ervaar ik in de praktijk. Daarmee kun je het geschonden
vertrouwen in de rechtsstaat niet herstellen.""

Dat beaamt rechter Wiebe Claus. De rechtbank heeft niet met Hans Alders
gesproken, maar naar zijn idee ,,bijten"" de aardbevingskamer en de
arbitragecommissie elkaar niet. ,,Gelukkig kennen we in Nederland de trias
politica, de scheiding der machten. De gang naar de rechter moet en kan de
politiek niet belemmeren.""

Hiltje Zwarberg en zijn vrouw wonen sinds de huisuitzetting drie kilometer
verderop. Tijdelijk, hopen ze, maar of het huis weer veilig wordt, is
onduidelijk.

De NAM, vertelt Zwarberg, ,,heeft ons al vier keer een uitkoopregeling geboden.
Maar die accepteren we niet, al moeten we ervoor naar de rechter. We willen uit
Termunterzijl niet weg. Het huis is 140 jaar, mijn vader woonde er ook. Daar
willen we  blijven. Je Groningse wortels verloochen je niet.""

GRAPHIC: In het Groningse dorp Termunterzijl is het huis van Hiltje Zwarberg
onbewoonbaar verklaard wegens instortingsgevaar.

LANGUAGE: DUTCH; NEDERLANDS"
164107894,2015-06-06T00:00:00,Dikke Ik Samsom: oproep Rutte 'gratuit',989907754,NRC Media B.V.,,Door onze politieke redactie,,In het nieuws,,283,,"Den Haag. PvdA-leider Diederik Samsom neemt afstand van de oproep van premier
Rutte tegen de 'grote dikke ik'. In een opiniestuk in deze krant noemt hij de
oproep van vorige week ,,gratuit"". Ruttes opvatting over zelfredzaamheid  en een
kleine overheid, schrijft Samsom, werkt zulk gedrag juist in de hand. ,,Wie
individuen uitnodigt zich groot te maken en vooral zichzelf te redden, moet niet
verbaasd staan als velen zich van de weeromstuit té groot maken, de Dikke Ik.""

Rutte sprak vorige week op het VVD-congres ergernis uit over ,,hufterigheid en
egoïsme"" in de samenleving. Als voorbeeld noemde hij onder meer graaiende
bankiers, werklozen die ,,meteen het adres in hun hand van het UWV [hebben] om
een uitkering te vragen"" en ,,mensen die in toenemende mate politieagenten,
leraren of mensen in de gezondheidszorg beschouwen als personeel"".

De term 'dikke ik' leende Rutte van coalitiegenoot Samsom, die deze in 2007
gebruikte in een opiniestuk in Trouw. De uitdrukking komt van filosoof Harry
Kunneman. Ruttes rede leidde tot veel reacties. De Kamer wil nog vóór de zomer
een debat met Rutte.

Samsom constateert dat Rutte ,,een nogal ander beeld heeft van de Dikke Ik"" dan
hijzelf. De premier huldigt  het ,,klassieke liberale mensbeeld van het individu
dat zijn succes of falen geheel in eigen hand heeft, leidend tot een politiek
die vooral streeft naar een kleine overheid, een grote markt en het belonen van
calculerend gedrag."" Denigrerende bejegening van politie en leraren komt daar
uit voort. ,,Wie de overheid bij herhaling als obstakel afschildert en haar
klein wil krijgen, moet niet klagen als mensen de vertegenwoordigers van die
overheid minder respect toedelen dan gewenst.""

LANGUAGE: DUTCH; NEDERLANDS"
164107895,2015-06-06T00:00:00,[BANKSCHANDAAL Frankfurt. Deutsche Bank onderzoekt ...]*,989907754,NRC Media B.V.,,,,Economie; Blz. 5,,256,,"BANKSCHANDAAL

Frankfurt. Deutsche Bank onderzoekt 6 miljard dollar aan transacties van
Russische klanten waarbij geld zou zijn witgewassen. Dat meldt  persbureau
Bloomberg dat zich op ingewijden baseert. De Duitse bank herhaalde zijn
boodschap van 20 mei dat het een aantal handelaren in Moskou heeft geschorst en
dat het een intern onderzoek heeft geopend. Meer toelichting geeft de bank niet.
Met hulp van exotische derivaten zou er in Moskou en Londen geld zijn
witgewassen. Deutsche Bank zou transacties tussen 2011 en 2015 onderzoeken.
(Bloomberg)

subsidies

Den Haag. De financiële verrekening van kinderopvang wordt eenvoudiger, zo heeft
het kabinet na afloop van de ministerraad  aangekondigd. Ouders weten vanaf
januari 2018 van te voren wat de kinderopvang ze kost. Nu weten zij pas bij de
eindafrekening van de kinderopvangtoeslag wat de kinderopvang precies heeft
gekost. Ouders hoeven geen toeslag meer bij de fiscus aan te vragen. Die
vervalt. De overheid gaat subsidies rechtstreeks met kinderopvanginstellingen
verrekenen. (NRC)

Economie

Amsterdam. De werkgelegenheid in de Verenigde Staten is in mei heel wat sterker
toegenomen dan een maand eerder. Dat blijkt uit cijfers die het Amerikaanse
ministerie van Arbeid vrijdag heeft gepubliceerd. Er kwamen afgelopen maand per
saldo 280.000 arbeidsplaatsen bij - afgezien van de landbouwsector - tegen een
herziene 221.000 in april. De toename is sterker dan verwacht, economen rekenden
in doorsnee op een aanwas van 226.000 banen. (ANP)

* Vervangende titel / Replacement title

LANGUAGE: DUTCH; NEDERLANDS"
164107896,2015-06-06T00:00:00,Die oproep van Mark Rutte tegen de 'Dikke Ik' is gratuit,989907754,NRC Media B.V.,,Diederik Samsom,,Opinie & Debat,,924,,"Hoe bestrijd je, met een kleine overheid, de uitvergroting van het
individu, vraagt Diederik Samsom zich af.

De premier verraste vorige week het VVD-congres en een groot deel van Nederland
met zijn veroordeling van de 'Dikke Ik'-mentaliteit. Een betoog dat mij in
beginsel uit het hart gegrepen is. In 2007 publiceerde ik in Trouw een aanklacht
tegen de opkomst van de Dikke Ik.

Ik schreef: ,,Het werkelijke probleem is wat professor Kunneman zo treffend de
opkomst van het 'Dikke Ik' heeft genoemd. Het Dikke Ik is de verontrustende
uitvergroting van het individu, dat zich bevrijd heeft van alle vormen van
moreel gezag en dat zich aan niets en niemand nog wat gelegen laat liggen. Lomp
gedrag, minachting voor andersdenkenden, onverzadigbaarheid en zelfingenomenheid
zijn de kenmerken van het Dikke Ik. Het Dikke Ik beheerst niet alleen de
getatoeëerde hooligan. Een topmanager trapt geen bushok in, maar botviert zijn
onverzadigbaarheid met een buitensporige bonus. De samenleving als geheel
gedraagt zich als een steeds Dikkere Ik. Met ons consumptiepatroon ontnemen we
anderen - elders op deze wereld en de generaties na ons - kostbare leefruimte.""

Zijn de premier en ik het dus roerend eens en kunnen wij gezamenlijk de strijd
tegen de Dikke Ik ter hand nemen? Dat is maar zeer de vraag.

De voorbeelden die Rutte aanvoerde ter illustratie van zijn ergernis laten zien
dat hij een nogal ander beeld heeft van de Dikke Ik. Hij klaagde over mensen die
af en toe verlangen naar de pensioengerechtigde leeftijd. Of mensen die zich bij
gedwongen werkloosheid melden bij het UWV om een beroep te doen op hun verzekerd
recht: een werkloosheidsuitkering. ,,In Nederland"", zei Mark Rutte, ,,zorg je
voor jezelf"" en ,,roei je gewoon wat harder als de stroom tegenzit"".

Het klassieke liberale mensbeeld van het individu dat zijn succes of falen
geheel in eigen hand heeft, leidend tot een politiek die vooral streeft naar een
kleine overheid, een grote markt en het belonen van calculerend gedrag.

Zolang de premier dat mensenbeeld huldigt, is de oproep tegen de Dikke Ik
wellicht goed bedoeld, maar ook gratuit. Wie individuen uitnodigt zich groot te
maken en vooral zichzelf te redden, moet niet verbaasd staan als velen zich van
de weeromstuit té groot maken, de Dikke Ik.

Rutte beklaagde zich over de bejegening van politieagenten en leraren. Uit mijn
hart gegrepen. Maar wie de overheid bij herhaling als obstakel afschildert en
haar klein wil krijgen, moet niet klagen als mensen de vertegenwoordigers van
die overheid minder respect toedelen dan gewenst.

Wie de Dikke ik echt wil bestrijden, dient een ander mensbeeld als uitgangspunt
van zijn politiek handelen te nemen. Ik heb de overtuiging dat we als individuen
van nature schatplichtig zijn aan elkaar, dat we niet alleen voor onszelf maar
ook voor elkaar zorgen en dat de samenleving waarin mensen het best tot hun
recht komen, een zorgzame samenleving is.

Na bijna drie decennia van oprukkende individualisering, slaan we - geschrokken
door de apotheose van de hebzucht, de financiële crisis - nu een andere weg in.
Op de arbeidsmarkt is het niet langer ieder voor zich, maar worden werkgevers
aangezet tot het in dienst nemen van mensen met een arbeidshandicap, in plaats
van hen te vertellen dat ze zichzelf moeten redden. De jongere met een flexbaan
krijgt meer zekerheden, zodat hij een toekomst kan opbouwen. Omdat we willen dat
we gezamenlijk zorgen voor een arbeidsmarkt waarin iedereen een volwaardige plek
heeft.

In de zorg wordt meer aandacht besteed aan wat de omgeving kan bijdragen. Bij de
jeugdzorg wordt zorgvuldiger gekeken of familie en vrienden kunnen inspringen
bij een opvoedingsprobleem, zodat die ellendige uithuisplaatsing vermeden kan
worden. Bij woningbouwcorporaties wordt het megalomane
projectontwikkelingsdenken uitgebannen en krijgen huurders weer zeggenschap.

Dat geldt ook voor andere instituties als zorgmultinationals en
onderwijsfabrieken. Ook daar dient de Dikke Ik mentaliteit te verdwijnen. Omdat
we een zorgzame samenleving wensen, waarin we meer grip hebben op onze omgeving
en meer naar elkaar omkijken.

Die zorgzame samenleving is niet alleen wenselijk, ze is ook nodig nu de tijd
van meer dan 3 procent economische groei voor lange tijd achter ons ligt.
Solidariteit is niet meer makkelijk te financieren uit ongebreidelde groei. Om
onze verzorgingsstaat voor de toekomst te behouden, zullen we haar moeten
veranderen en meer van elkaar moeten vragen.

VVD en PvdA - en een groot aantal andere partijen - vonden elkaar in de eerste
stappen die daarvoor nu gezet worden. De PvdA wil verder op die weg. De PvdA wil
de arbeidsmarkt uiteindelijk nog verder verenigen, zodat het leger van
flexwerkers zonder kansen en zekerheden verdwijnt. De wijkverpleegkundigen en de
huisarts meer ruimte geven zodat het zwaartepunt van zorg in de buurt komt te
liggen. De marktmechanismen in de publieke sector verder terugbrengen tot de
plekken waar het de kwaliteit verhoogt en niet de solidariteit ondermijnt.

Het is geen geheim dat de VVD straks liever een andere afslag neemt. Met veel
minder overheid en meer onderlinge concurrentie in de samenleving. Maar hoe bind
je de strijd aan met de Dikke Ik, als je van de overheid wil dat ze zich zo
klein mogelijk maakt en individuen vertelt dat ze zich groter moeten maken in
concurrentie met anderen? Dat lijkt me stof tot nadenken voor de premier.

Een zorgzame samenleving is niet alleen wenselijk, ze is ook nodig


          Diederik Samsom is politiek leider en fractievoorzitter van de PvdA

LANGUAGE: DUTCH; NEDERLANDS"
164107897,2015-06-04T00:00:00,Woninghuur Corporaties en Woonbond beperken huurstijging,989907754,NRC Media B.V.,,,,Economie,,203,,"Amsterdam. De huren van de meeste sociale huurwoningen stijgen vanaf volgend
jaar minder hard dan wettelijk is toegestaan. Corporatiekoepel Aedes heeft
hierover een 'sociaal huurakkoord' gesloten met de Woonbond, de
belangenvereniging van huurders.

Dat hebben zij gisteren bekendgemaakt. Het akkoord geldt voor 2016-2018, kan
worden verlengd tot 2020, maar moet nog wel worden goedgekeurd door de leden van
Aedes en de Woonbond. Aedes vertegenwoordigt ongeveer 90 procent van de
corporaties, die samen 2,4 miljoen sociale huurwoningen bezitten.

Afgesproken is dat de corporaties de huren met maximaal 1 procent verhogen
bovenop de inflatiecorrectie. Nu is wettelijk toegestaan de huren met 2,75
procent te verhogen bovenop de inflatie. De stijging van de huren is verder meer
gekoppeld aan de kwaliteit van de woning. Nu mogen corporaties de huren verhogen
afhankelijk van het inkomen van de huurder.

De twee organisaties hopen dat het akkoord ook wettelijk wordt vastgelegd, zodat
ook niet-leden van Aedes en de private huursector zich eraan moeten houden.
Minister Blok (Wonen, VVD) laat via zijn woordvoerder weten het een goede zaak
te vinden dat op ,,zo'n centraal niveau"" een dergelijk initiatief is genomen.
(NRC)

LANGUAGE: DUTCH; NEDERLANDS"
164107898,2015-06-03T00:00:00,Geen geld voor een borstamputatie ; In Nederland,989907754,NRC Media B.V.,,Jutta Chorus,,Binnenland,,549,,"De huisartsenpraktijk van Chantal van het Zandt ligt in de Rotterdamse wijk
Prinsenland. Twee maanden geleden liet ze me zien hoe zorgverzekeraar Achmea met
zijn controlezucht haar praktijk in bezit had genomen. Tien minuten de tijd voor
een uitzaaiing en dreiging van verplichte inzage in de medische dossiers.
Vandaag ben ik weer in haar spreekkamer. Het onderwerp: hoe haar patiënten
zwoegen onder het eigen risico.

Van het Zandt heeft vierduizend patiënten, voornamelijk uit de buurt,
voornamelijk hoogopgeleid. De grootste groep is tussen de 45 en 60 jaar, een
kwetsbare fase. ,,Ze worden ouder"", zegt ze, ,,en dat is moeilijk te
verhapstukken."" Ze kunnen niet ziek zijn, want ze hebben een gezin te
onderhouden, een hypotheek af te lossen, een bedrijfje te runnen.

De vrouwen zijn goed gekapt en goed gekleed. Ze glimlachen als ze de spreekkamer
binnengaan, maar niet zelden blijken ze werkloos te zijn of hun bedrijf is
failliet gegaan. Ze houden een klein baantje over, maar verdienen te veel om in
aanmerking te komen voor een zorgtoeslag. En te weinig om hun eigen bijdrage
(minimaal 375 euro, maximaal 875 euro) te betalen.

Zoals de vrouw van begin vijftig, met de knobbel in haar borst. Van het Zandt
adviseerde haar meteen een afspraak te maken met de chirurg, maar de vrouw wilde
wachten. ,,Over vier maanden word ik opgeroepen voor het bevolkingsonderzoek"",
zei ze. ,,Dan is het gratis."" Anders zou ze de onderzoeken en eventuele operatie
zelf moeten betalen.

De tumor bleek kwaadaardig te zijn, maar was nog niet uitgezaaid. ,,Redelijk"",
antwoordt ze op de vraag hoe ze het maakt. Ze heeft inmiddels de operatie achter
de rug.

,,Het zorgverzekeringssysteem is niet langer solidair, terwijl het zich wel op
solidariteit beroept"", zegt de huisarts. Ze vertelt over de alleenstaande moeder
met de botvergroeiing in haar voet. Fulltime werknemer bij een
schoonmaakbedrijf. Ze zal eerst haar premieschuld van vorig jaar moeten
afbetalen, voordat ze voor een orthopedische operatie kan gaan sparen. Die valt
deels binnen het eigen risico.

Wie zes maanden zijn premie niet betaalt, wordt doorverwezen naar het
Zorginstituut Nederland, koosnaam voor een meedogenloze deurwaarder die bovenop
de schuld een boete van 30 procent legt. Op de website staat  een geruststellend
vooruitzicht: ,,Na uw dood vervallen al uw schulden.""

Zo ging het dus met de vrouw die met een blaasontsteking bij Chantal van het
Zandt kwam. Ze reageerde niet op de antibiotica. Toen de huisarts een
vervolgonderzoek in het laboratorium voorstelde, had de vrouw daar geen geld
voor. Negen maanden lang spaarde ze voor haar eigen bijdrage, maar toen ze bij
de uroloog kwam, was het te laat. De kanker had zich al in de lever uitgezaaid.
Iets meer dan een half jaar later was ze dood.

Zelfs de zorgverzekeraars, die tot nu toe zonder morren het beleid van de
minister hebben uitgevoerd, verzetten zich sinds vorige maand tegen een verdere
verhoging van het eigen risico. ,,Vanwege solidariteit en toegankelijkheid"",
schrijft Zorgverzekeraars Nederland in een actieplan. Ze zien het aantal
wanbetalers toenemen. ,,Patiënten uit de middenklasse hebben nog lang de schone
schijn opgehouden"", zegt de woordvoerder. ,,Dat lukt ze nu niet meer.""

Op de website van het instituut staat: na uw dood vervallen al uw schulden

LANGUAGE: DUTCH; NEDERLANDS"
164107899,2015-06-02T00:00:00,Er is echt meer dan het grote 'Dikke Ik' ; Het Dikke Ik Wat zei premier Mark Rutte vrijdag nu precies op het VVD-congres? En twee kritische reacties,989907754,NRC Media B.V.,,,,Opinie,,1105,,"Ook liberalen moeten een opvatting hebben over de samenleving, betoogde
VVD-leider en premier Mark Rutte vrijdag. En gaf de zijne.

Vandaag wil ik met u spreken over het feit dat wij als partij ook een andere
grote opdracht hebben. Namelijk dat als wij spreken over een kleine overheid we
dus, per definitie, spreken over een grote samenleving. En dan moet je daar  als
liberalen ook een opvatting over hebben. En ik realiseer me dat we daar soms een
tikje terughoudend in zijn. Want we willen - terecht - niet betuttelen.  Maar we
moeten er wel een mening over hebben. (...)

In Nederland krijg je het niet, maar moet je het verdienen.

In Nederland zorg je voor jezelf en geef je om een ander.

In Nederland gedraag je je zoals je zou willen dat ook anderen zich gedragen.

In Nederland is niemand een beetje meer gelijk dan de ander.

En als je in Nederland de stroming tegenhebt, dan roei je gewoon wat harder.

Dit zijn de waarden van hardwerkend Nederland. En voor die groep staan wij. Dag
in, dag uit. (...)

Maar waar we ons aan ergeren, zijn al die gevallen van hufterigheid en egoïsme.
Mensen die maar in één ding geloven: het grote dikke ik. Kijk naar de discussie
over grootverdieners in Nederland. En even voor alle duidelijkheid: het is
fantastisch als iemand een bedrijf start, succesvol wordt en veel geld gaat
verdienen. Duimen omhoog. Je hebt risico's genomen, je hebt je eigen geld
geïnvesteerd, je bent vooruitgekomen. Dan mag je van mij heel rijk worden. Als
je werkt in een sector waar je weet dat het geld uit de pot van de belasting
komt, bijvoorbeeld in het onderwijs en bij een woningcorporatie en zelfs bij
banken waarvan we inmiddels weten dat de belastingbetaler bijspringt als het
echt fout gaat, dan begrijp ik niet dat er dan bankiers zijn die zeggen: 'Ja,
maar ik kan in het buitenland zoveel meer verdienen.' Dan denk ik: toedeledokie,
ga dan. En zoek die baan in Londen. Ik zie het nooit gebeuren. Ik wil de beste
mensen in Nederland voor de zorg, het onderwijs, de woningcorporaties en ook
voor de banken. Maar ik verwacht ook dat mensen die er werken zich realiseren
dat wij dat met z'n allen die salarissen betalen. En dat dat dus betekent dat je
daar een beetje terughoudend in bent. En ik vind dat we elkaar daarop mogen
aanspreken.

Een tweede voorbeeld. We ergeren ons aan mensen die in toenemende mate
politieagenten, leraren of mensen in de gezondheidszorg beschouwen als
personeel. Waar ze met grote arrogantie tegenover staan, over praten en
opdrachten geven. Ik geef zelf een paar uurtjes les in de week en ook daar hoor
ik van leraren dat ouders partij kiezen voor de kinderen en niet voor de leraar.
Als ik vroeger strafwerk kreeg dan was er geen haar op het hoofd van mijn ouders
die erover dacht om partij te kiezen voor mij in plaats van voor mijn leraar.
Ik verwacht dat we elkaar in Nederland erop aanspreken als ouders zich op een
denigrerende manier opstellen tegenover mensen die voor ons allemaal werken. En
het wordt helemaal erg als militairen erop worden aangesproken als wij op
missies gaan. Je kunt debatteren over de vraag of je op missie moet gaan naar
Mali of Afghanistan of het bombarderen boven het ISIS-gebied. Daar kun je van
alles van vinden. Wij als Nederland steunen die missies. Wij als VVD steunen die
missies. Maar spreek daar nooit individuele militairen op aan. Die doen hun
werk. En daar staan we schouder aan schouder mee. Dat moeten we laten zien.

Een derde ergernis die direct ingaat tegen onze waarden, zijn de mensen die,
bijvoorbeeld op een verjaardag, roepen 'Ik moet nog tien jaar'. Er is niets zo
energietrekkend. Dan denk ik: ga dan een andere baan zoeken waar je wel energie
van krijgt. Vreet niet onze energie op. Je komt het bij de directeur tegen, maar
ook bij de glazenwasser. Máák iets van je baan. De grootmoeder van een van mijn
beste vrienden kwam ooit berooid terug uit een ver buitenland. Zij ging werken
als koffiejuffrouw bij een Haags ministerie. En zij nam zich één ding voor: de
allerbeste koffie schenken die ze daar ooit gedronken hebben. Ik weet niet of
het gelukt is, maar die ambitie is goed. Dát geeft energie. Dát zijn de waarden
waarop we dit land gebouwd hebben.

En dan de mensen die werkloos worden. Vreselijk als het gebeurt. Maar hoeveel
mensen die op een gegeven moment hun baan verliezen, hebben niet meteen het
adres in hun hand van het UWV om een uitkering aan te vragen? Ik snap dat niet.
Dan  vind ik dat als dat gebeurt in je omgeving je iemand best even mag
bijsturen en zeggen: die uitkering - als het echt niet lukt - dan komt-ie wel.
Maar laten we eerst niet even kijken of jij gewoon weer door kan gaan met
werken. Laten we daar nou eerst eens voor zorgen. En vraag geen uitkering aan,
maar zorg ervoor dat je weer aan de slag komt. En als het echt niet lukt -
nogmaals - dan is er natuurlijk een fatsoenlijke uitkering.

Ik had in de campagne iets gezegd over de positie van allochtonen in Nederland.
Ik vind het verschrikkelijk als iemand wordt gediscrimineerd omdat hij Mohammed
of zij Fatima heet. Dat doen we niet. Je kijkt naar iemands kwaliteiten, naar
diens zijn bijdrage en niet naar de naam, het geloof of de afkomst. Dat zijn
hele liberale principes. Maar ik heb ook gezegd dat het gebeurt.  En dan heb je
ook als tweede of derde generatie een keuze. Of je als Calimero met een dopje op
je hoofd in een hoek gaat zitten. Of je knokt door. En als je doorknokt dan
wonen we in een land waar je uiteindelijk burgemeester van Rotterdam kunt
worden. (...)

En tot slot: als het gaat over waarden, over gedrag en elkaar  aanspreken, dan
geldt dat ook voor politici. Hoeveel politici staan er niet inmiddels buiten de
samenleving? Zetten nooit meer zelf een vuilniszak aan de straat? Gaan nooit
meer zelf naar Albert Heijn? Ja, beschouwen dat als een werkbezoek? Die komen in
de VVD niet voor. Maar als je er ergens eentje aantreft, doe me een lol, pak 'm
even bij zijn oor en zeg: zo doen wij dat niet. Onze waarden zijn dat je als
politicus middenin de samenleving staat en normaal doet. Ja? Afspraak!

Soms moet je dingen in een wet regelen, natuurlijk. Maar in de meeste gevallen,
als je praat over waarden, los je het niet op met wetten en regels. In een grote
samenleving mag je iets vinden van dingen. Als je onverschillig bent over het
gedrag van jezelf en van anderen, dan halen we niet de volle potentie uit onze
samenleving.

Kortom, wij zijn meer dan mensen met een liberale opvatting over de overheid.
Wij vinden ook iets van de samenleving. Wij zijn namelijk de vaandeldragers van
de waarden van hardwerkend Nederland. En die waarden die ruiken niet naar
spruitjes, die ruiken naar vrijheid.

LANGUAGE: DUTCH; NEDERLANDS"
164107900,2015-06-02T00:00:00,Die 12-urige werkdag is 'standaard'; NXP en de boze bonden,989907754,NRC Media B.V.,,Door onze redacteur Marc Hijink,,Economie,,808,,"NXP Chipmaker NXP overtreedt de  regels in zijn fabrieken in Filippijnen en
Thailand, vinden de vakbonden.

Amsterdam. Producent van geavanceerde chips voor zelfrijdende auto's en veilige
bankkaarten, hofleverancier van Apple en Samsung. Zo kennen we NXP in Nederland:
een hightechbedrijf dat in vijf jaar zijn beurswaarde zag vertienvoudigen.

Dat succes heeft een keerzijde, stelt onderzoeksbureau  Stichting Onderzoek
Multinationale Ondernemingen. SOMO publiceert vandaag, samen met het aan de
vakbond gelieerde GoodElectronics, een kritisch rapport over arbeidsconflicten
in de NXP-fabrieken in Thailand (3.700 medewerkers) en de Filippijnen (3.200
medewerkers).

NXP zou zich niet aan internationale arbeidswetgeving houden, vakbonden
ondermijnen en aandeelhouders niet voldoende informeren over conflicten. NXP
(27.000 medewerkers wereldwijd) herkent zich niet in de kritiek, zegt het
bedrijf in een reactie.

GoodElectronics en SOMO baseren zich op enkele cases. Bij de fabriek in  de
Filippijnen werden in mei 2014 24 werknemers ontslagen, omdat ze illegaal actie
hadden gevoerd door niet te werken op feestdagen. Pas na maanden van
demonstraties nam NXP 12 van de 24 medewerkers weer aan; de rest kreeg een
ontslagvergoeding.

In Thailand streed   NXP in  2012 met bonden over een nieuw werkritme: vier
dagen van 12 uur, gevolgd door twee dagen vrij. Voorheen maakten de werknemers
zes dagen van acht uur, gevolgd door een vrije zondag.

Volgens NXP is een 12-urige werkdag ,,standaard in de chipindustrie"".  Elk uur
boven de 8 wordt als overwerk uitbetaald. Maar het personeel voelt zich
gedwongen om overuren te maken en mist de vrije zondag. Tientallen vakbondsleden
die protesteerden tegen het nieuwe regime  zouden ,,onder druk zijn gezet,
gediscrimineerd en gepest met vernederende klusjes"". Twee externe organisaties
bogen zich over het conflict: de ene gaf NXP gelijk, de andere de vakbond.

Daarnaast - maar op dit punt is het rapport minder specifiek - zouden werknemers
op de productievloer  te weinig beschermd zijn. Tien gevallen van kanker zouden
het ,,topje van de ijsberg"" kunnen zijn.

NXP noemt het rapport subjectief en tendentieus. ,,Dit rapport zoomt
ongelooflijk in op een paar incidenten"", aldus Jean Schreurs, verantwoordelijk
voor juridische zaken bij het bedrijf. ,,De tevredenheid onder onze werknemers
stijgt juist."" NXP laat dat jaarlijks door een extern bureau onderzoeken.

Beide fabrieken waren al decennia onderdeel van de halfgeleidertak van Philips,
waar NXP in 2006 uit voortkwam. Het is de back end-tak, waar oneerbiedig gezegd
de pootjes aan de chips worden gezet, zodat ze verwerkt kunnen worden in
apparaten. High techwerk, dat wel.

Volgens Theo Halders, die de NXP-fabriek in Thailand leidt, is het nieuwe
rooster  ingevoerd om te voorkomen dat werknemers meer dan 60 uur per week
werken. Dat vereist NXP's lidmaatschap van de Electronic Industry Citizenship
Coalition. ,,Wij moeten veranderen en dat vergt aanpassing van mensen"", zegt
Halders.

Het rapport vermeldt  dat de NXP-fabriek op de Filippijnen in een aparte zone
staat, waar  de overheid  garandeert dat bedrijven geen 'last' hebben van
vakbonden of stakingen.  NXP'er Eric-Paul Schat, die vroeger  de fabriek
leidde: ,,Er zijn goede logistieke voorzieningen in die zone, dat is alles.""

Vakbondsvoorzitter Reden Alcantara (37) uit Manilla raakte zijn baan kwijt door
het conflict over  feestdagen.  Toch zegt hij: ,,Vergeleken met andere bedrijven
hier  is NXP  goed voor werknemers. Het  bedrijf is harder geworden sinds het
los staat van Philips.""

Gerald Maenen van FNV Bondgenoten deelt die opvatting: ,,Philips voelde een
zorgplicht voor medewerkers, NXP niet. Als je divisie niet voldoende rendement
maakt, word je meteen boventallig verklaard.""

Welcome to the real world, denken ze bij NXP: werken op feestdagen en in dagen
van 12 uur hoort er bij als je op het hoogste wereldniveau wilt meespelen, met
veeleisende klanten als Apple en Samsung. Die zijn samen goed voor een vijfde
van de NXP-omzet van 5,2 miljard euro (in 2014).

Apple kreeg  kritiek op misstanden bij  het Chinese Foxconn, dat iPhones en
iPads in elkaar schroeft. Apple eist   van al zijn leveranciers goed gedrag.
Vandaar Apple al gepord werd  om protest aan te tekenen bij NXP. Onnodig, aldus
NXP: grote klanten houden al audits  in de chipfabrieken.

Deze controles zijn niet zo spontaan, zegt Reden Alcantara: ,,Ze worden een
maand van tevoren aangekondigd en  het personeel is dan al geïnstrueerd."" NXP
ontkent dat.

Het bedrijf maakt  zich op voor nieuwe onderhandelingen met de vakbonden op de
Filippijnen. De RF Power-divisie  (chips voor zendmasten,  2.000 medewerkers)
wordt verkocht. ,,Personeel mag zelf kiezen of ze meegaan naar de nieuwe
eigenaar"", aldus NXP. Vakbondsvoorzitter Alcantara waarschuwt alvast: ,,Wie
overstapt is z'n vaste baan kwijt.""

GRAPHIC:  /

LANGUAGE: DUTCH; NEDERLANDS"
164107901,2015-06-02T00:00:00,Droom van VVD is nachtmerrie voor PvdA,989907754,NRC Media B.V.,,Door onze redacteur Petra de Koning,,Economie,,624,,"Vier vragen overschijnconstructiesPostNL gebruikt zzp'ers als verkapte
werknemers. Goed-koper en gemakkelijker. Maar deugt het wel?

Den Haag. Stel: je bent journalist of metselaar, en je bent je vaste baan
kwijtgeraakt. Of die had je nog niet. Als je dan afgelopen weekend naar
VVD-fractievoorzitter Halbe Zijlstra hebt geluisterd, weet je: je moet je
vestigen als zzp'er. Dan ben je blij, want vrij om te kiezen of (en hoe) je je
wilt verzekeren tegen risico's.

Maar als je in hetzelfde weekend ander nieuws hebt gevolgd, dan weet je -
onthuld door de Volkskrant - dat PostNL zzp'ers heeft gebruikt als verkapte
werknemers, met instemming van de Belastingdienst. Ze deden hetzelfde werk als
pakketbezorgers in vaste dienst, maar waren veel goedkoper. De PvdA zag er een
'schijnconstructie' in en vanaf 1 juli is daar een wet tegen: de wet Aanpak
Schijnconstructies.

1 Waarom kon PostNL dit doen?

Het bedrijf zegt er niets over, de Belastingdienst ook niet - alleen dat het
,,niet onwettig"" was. Volgens de overheidsregels moet je als zzp'er meer dan één
opdrachtgever hebben om de status van zzp'er te hebben, die je recht geeft op
fiscale voordelen. Als je maar voor één opdrachtgever werkt, ben je een
schijnzelfstandige en hoor je in dienst te zijn. Maar als zulke zzp'ers elk jaar
tegen de fiscus zeggen dat ze verwachten om volgend jaar wel meer opdrachtgevers
te hebben, is er meestal niets aan de hand. En er zijn grote bedrijven die
zzp'ers in naam bij verschillende dochterondernemingen aan opdrachten helpen, al
doen ze steeds hetzelfde werk.

2 Helpt de wet Aanpak Schijnconstructies daartegen?

In theorie wel, in de praktijk zou het wel eens moeilijk kunnen zijn. Als je je
uitgebuit voelt, kun je je werkgever door die wet aanpakken. Maar denk niet dat
zo'n bedrijf je nog eens inhuurt en het kan lang duren voordat je je gelijk
haalt. Als je werkgever in orde is, kun je - door de belastingvoordelen van
zzp'ers - aardig verdienen. Alleen: het aantal zzp'ers stijgt nu zo hard dat die
voordelen de overheid veel geld kosten. Op ministeries wordt onderzocht wat er
kan veranderen: misschien moeten niet alle zzp'ers belastingaftrek krijgen, maar
alleen innovatieve ondernemers. En misschien moeten zzp'ers worden gedwongen om
zich te verzekeren tegen bijvoorbeeld arbeidsongeschiktheid.

3 Wil het kabinet Rutte II het dan onaantrekkelijker maken om zzp'er te worden?

De PvdA ziet vooral dat zzp'ers soms verborgen werklozen zijn en vaste
werknemers kunnen verdringen. Dus ja: een deel van Rutte II zou dat wel willen.
Maar VVD-fractieleider Zijlstra droomt van een arbeidsmarkt met alleen
ondernemers: grote (bedrijven) die kleine (zzp'ers) inhuren. En dus is er nog
geen plan: de coalitie komt er vooralsnog niet uit.

Vaste werknemers worden ook steeds vaker ingeruild door tijdelijke krachten. Per
1 juli is er de wet Werk en Zekerheid die dat moet tegengaan.

4 Willen PvdA en VVD daarmee wél hetzelfde bereiken?

Nee. VVD'er Zijlstra noemt losse contracten juist ,,de norm"". Voor de VVD is het
wel belangrijk dat door die wet ontslag eenvoudiger en in het geval van oudere
werknemers ook goedkoper wordt. Maar er worden strengere eisen gesteld aan
tijdelijke contracten, met als doel: een vaste baan. Dat wil de PvdA van
minister Lodewijk Asscher (Sociale Zaken). Maar er zijn al bedrijven (denk aan
ING) waar het tegenovergestelde gebeurt: tijdelijke werknemers werden ontslagen
om te voorkomen dat zij meteen extra rechten kregen. Om na te gaan of de wet
werkt of juist niet, willen Tweede Kamerleden nu graag weten wat voor plan er
komt voor zzp'ers, die net zo goed als tijdelijke werknemers kunnen worden
ingehuurd. Blijven die goedkoop en aantrekkelijk? Dan komt Zijlstra's droom (en
Asschers nachtmerrie) misschien toch uit.

GRAPHIC: Bezorgers van PostNL zijn zogenaamd eigen baas.

LANGUAGE: DUTCH; NEDERLANDS"
164107902,2015-06-02T00:00:00,Uw regeltjes serveren 50-plussers af en toch heb ik niet de moed opgegeven,989907754,NRC Media B.V.,,,,Opinie,,542,,"Aldus een installateur die nu werkt als fietsenmaker.

Beste premier Rutte, ik hoorde en las over uw opmerkingen op het VVD-congres
over mensen die hun baan kwijtraken. Zij zouden met het UWV-adres in hun hand
staan met een 'grote, dikke ik-mentaliteit'. Ik ben een van die mensen en wil u
graag vertellen over die 'grote dikke ik-mentaliteit' van mij.

In april was het twee jaar geleden dat ik, op mijn negenenveertigste, mijn baan
kwijtraakte. Inderdaad, ik zocht direct op hoe ik een WW-uitkering moest
aanvragen en vulde de formulieren in. De hypotheek en andere vaste lasten moest
ik immers blijven betalen, begrijpt u? Als werkloze heb ik recht op een
uitkering, maar vanzelfsprekend brengt dat recht plichten met zich mee: zo snel
mogelijk weer een baan vinden.

Ik begon direct te solliciteren, schreef me in bij talloze uitzend- en
detacheringsbureaus en ging netwerken. Zeker 80 procent van de werkgevers, namen
niet de moeite netjes een afwijzing te sturen. De anderen stuurden enkel
zinnetjes als 'de keuze is niet op u gevallen'. Het UWV herinnerde mij wel aan
mijn plichten die ik naar eer en geweten heb vervuld. Met als resultaat een
lange lijst van sollicitaties waarop ik nooit een antwoord heb gehad.

Drie keer had een werkgever wel interesse. Aangezien het een andere bedrijfstak
was dan waarin ik ruim 25 jaar had gewerkt, vroegen zij bij het UWV een langere
proefperiode aan dan de twee maanden die het UWV aanbiedt. (Gedurende twee
maanden mogen werkgevers mensen met een uitkering aannemen zonder hen loon te
hoeven betalen; deze mensen behouden dan hun uitkering.) Ik was ondertussen 51
jaar, en wilde graag met die langere proefperiode aan de slag. Het UWV hield
zich echter aan de regels van twee maanden.  Drie banen gingen op die manier aan
mijn neus voorbij.

In januari 2015 is de participatiewet in werking getreden. Het grote toverwoord
is daarbij 'maatwerk'. Dat woord komt in het woordenboek van instanties als het
UWV niet voor. De Nederlandse burger moet van uw regering participeren, maar het
UWV werkt nog volgens de verouderde regeltjes. Geen maatwerk voor een 51-jarige
die graag nog 15 tot 20 jaar wil werken. Het UWV wilde mij een cursus effectief
solliciteren laten volgen. Hoezo? Ik had al drie keer effectief gesolliciteerd.
Drie werkgevers wilden mij aannemen, maar hadden goede argumenten om een langere
proefperiode aan te vragen: ze hadden meer tijd en zekerheid nodig om een
51-jarige werkloze, die direct een vol salaris ontvangt in tegenstelling tot een
jonge medewerker, in te kunnen werken.

Gelukkig, ondanks het starre en logge UWV, vond ik in april toch een werkgever
die de gok wilde wagen. Dat is vooral te danken aan mijn grote dikke
ik-mentaliteit. Ik heb niet opgegeven, ik heb het brok in mijn keel steeds
weggeslikt en ik ben mezelf gaan 'verkopen'.

Ik heb geluk gehad. Ik heb dan wel een baan waarin ik minder verdien dan bij
mijn vorige werkgever, maar ik kan mijn rekeningen betalen en hoef niet meer
ieder dubbeltje drie keer om te draaien. Dat heb ik niet aan u en uw regering te
danken. Uw regeltjes serveren 50-plussers af. Ik wil u verzoeken met spoed iets
te doen aan uw grote, dikke VVD-mentaliteit en het UWV te vertellen dat de
wetgeving is veranderd en 'maatwerk' van kracht is.

LANGUAGE: DUTCH; NEDERLANDS"
164107903,2015-06-01T00:00:00,"Premier Rutte ontdekt de Dikke Ik, ook in eigen kring ; Commentaar",989907754,NRC Media B.V.,,,,In het nieuws,,443,,"Wat partijleiders op hun congres tegen de achterban zeggen is doorgaans geen
onderwerp voor deze kolom. Gaat uw gang, dit is een vrij land. We zien wel wat
er na eventuele machtsvorming nog op de zeef ligt

Dat wordt wat anders als zo'n partijleider ook premier is en zijn boodschap een
wijdere strekking heeft. En kennelijk niet alleen bedoeld is om met stroop en
honing applaus in eigen kring te scoren. Dat leek vrijdag het geval met premier
Rutte, die een bespiegeling geheel wijdde aan zijn afkeer van de 'Dikke Ik'.
Daarmee doelt hij op het archetype van de egoïst annex hufter, die uitsluitend
aan zichzelf denkt. Een begrip dat is gemunt door de filosoof Harry Kunneman in
2005 en eerder is omarmd door het toenmalige Kamerlid Wouter Bos (PvdA). In de
sociaal-democratie is openlijke afkeer van de onverzadigbare egoïst die zich met
gestrekte middelvinger door het maatschappelijk verkeer beweegt een veel
gebruikelijker geluid dan bij de liberalen.

Ruttes hele speech was echter gewijd aan waarden en dus ook aan normen, die er
immers uit voortvloeien. Gericht tegen het arrogante, zelfvoldane, zich
verrijkende type en voor de ambitieuze, energieke mens. In VVD-beeldvorming is
dat de 'hardwerkende Nederlander' die juist allergisch is voor normatieve
betogen. In de VVD wordt dat als betutteling gevoeld. Maar Rutte pleitte vrijdag
juist voor een scherpere  oriëntatie op de samenleving. En expliciet tegen de
'Dikke Ik' in eigen kring. Dat was nieuw, en ook verfrissend.

Hij wenste bankiers die hun bonussen verdedigen een enkele reis Londen, berispte
geaffecteerde bestuurders die ,,werkelijk ieder werkbezoek beschouwen als een
antropologische expeditie"", op visite bij 'de burger'. Rutte gleed uit door vers
ontslagen werknemers te verwijten meteen naar het UWV te hollen voor een
uitkering - dat is namelijk een wettelijke verplichting. Ook zijn verwijt aan
oudere werknemers die de laatste tien jaar van hun loopbaan als een last ervaren
en zo ,,onze energie opvreten"" was niet erg overtuigend. Een organisatie moet
nooit helemaal worden gedomineerd door  het type menselijke stuiterbal dat Rutte
als ideaal ziet.

Met zijn kritiek op de denigrerende bejegening van werknemers in het  onderwijs,
bij de zorg en de politie 'als personeel' door arrogante landgenoten, sloeg de
premier de spijker op de kop.  Soms lijkt het of Nederland niet zozeer een grote
middenklasse heeft, maar vooral een kolossale elite, die graag van boven naar
beneden praat. Ook buiten de VVD kunnen we wel een pleidooi gebruiken dat
neerkomt op een toontje lager, een onsje minder en kijk eerst naar eens naar de
ander. Met zoveel Dikke Ikken is dit land gauw vol.

LANGUAGE: DUTCH; NEDERLANDS"
164107904,2015-06-01T00:00:00,Strijd in coalitie over flexwerk,989907754,NRC Media B.V.,,Door onze redacteurPetra de Koning,,In het nieuws,,570,,"Analyse Partijcongres Flexibele krachten moeten de norm worden, zegt Halbe
Zijlstra. Dat is niet Asschers doel.

Arnhem. Wil de regering Rutte II nu wel of toch niet dat werknemers sneller in
vaste dienst komen? Volgens PvdA-minister Lodewijk Asscher van Sociale Zaken:
ja, dat is de bedoeling van de Wet werk en zekerheid die over precies een maand
ingaat en mensen met losse contracten meer rechten geeft. Nee, zegt
VVD-fractievoorzitter Halbe Zijlstra: flexibele krachten moeten de norm worden.
Vestig je als kleine zelfstandige en laat je inhuren.

Op het voorjaarscongres van de VVD, afgelopen weekend in Arnhem, zette Zijlstra
daarmee de discussie over werk op scherp - net nu het ene na het andere bericht
verschijnt over werkgevers die nog snel hun tijdelijk personeel ontslaan voordat
de nieuwe wet geldt en bijvoorbeeld PostNL een deal blijkt te hebben gehad met
de fiscus over het inhuren van goedkope zzp'ers, die hetzelfde werk doen als de
vaste pakketbezorgers.

De wet is in 2013 afgesproken in het sociaal akkoord tussen regering, vakbonden
en werkgevers. Asscher gaat ervan uit dat alle partijen er een succes van willen
maken. Maar de werkgevers zijn nu stil over de ontslagen uitzendkrachten en de
minister lijkt er niet op te kunnen rekenen dat coalitiepartij VVD net zo
treurig en boos zal zijn als hij, mocht de wet mislukken.

Halbe Zijlstra haalde hard uit naar ,,linkse politici"" die ,,alles bij het oude
willen houden"" en ,,net zo bang voor de robot zijn als vroeger voor de
stoommachine"".

Op ministeries wordt onderzoek gedaan naar het groeiend aantal zzp'ers, die de
overheid steeds meer geld kosten - door de fiscale voordelen die ze krijgen. Het
kabinet heeft erom gevraagd, doel is dat het beleid voor de zzp'ers verandert.

Het onderzoek had al klaar moeten zijn en Zijlstra maakte op het congres
duidelijk wat het probleem is: de VVD wil opkomen voor de belangen van de
zzp'ers. Bij de PvdA is er vooral zorg over het misbruik dat er van hen kan
worden gemaakt, als goedkope 'schijnzelfstandigen'. De VVD ziet hen het liefst
alléén als ondernemers-uit-vrije-wil. De VVD, zei Zijlstra, wil niet dat er iets
verandert aan hun voordelen en zzp'ers mogen niet worden gedwongen om zich te
verzekeren tegen arbeidsongeschiktheid. ,,Wij moeten niet vaste contracten
aantrekkelijker maken door het zzp-schap onaantrekkelijk te maken. Zzp'ers zijn
niet het probleem, ze zijn de oplossing.""

En: ,,We  moeten werknemers vrijheid gunnen en werkgevers verlossen van de
ballast waarmee we ze hebben opgezadeld.""

Een dag eerder was premier en VVD-leider Mark Rutte met een andersoortige, bijna
bijbelse boodschap gekomen: ,,Gedraag je tegen anderen zoals je wilt dat anderen
zich gedragen."" Zíjn verhaal ging over waarden en normen en de VVD'ers in de
zaak keken op toen ook 'bestuurders' (lees: bankiers) ervan langs kregen die
denken dat ze van belastinggeld zichzelf bonussen mogen geven. Rutte zei: ,,Ik
erger me kapot als ik hoor: dat is nodig, anders vertrekken ze naar het
buitenland. Ik zeg: 'Ga dan maar en zoek die baan in Londen, toedeledoki'.""

Zijlstra mocht een fel VVD-verhaal houden, Rutte stond er als
premier-van-alle-Nederlanders. Om te vermijden dat VVD'ers zouden denken dat ze
bij het verkeerde partijcongres zaten, zei Rutte er nog bij dat zíjn normen en
waarden ,,niet ruiken naar spruitjes, maar naar vrijheid"".

Zal de VVD echt treurig en boos zijn als de Wet werk en zekerheid mislukt?

LANGUAGE: DUTCH; NEDERLANDS"
164107905,2015-07-07T00:00:00,Opgelapt door de vijand,7,Trouw,,MONIQUE VAN HOOGSTRATEN,,De Verdieping,,1686,,"Een jaar geleden wierpen de eerste Israëlische F-16's hun bommen af boven Gaza.
Een verwoestende oorlog volgde. Een van de eerste slachtoffers was boer
Abdelaziz. Een schot in zijn rug maakte hem voor altijd verlamd.


Net als toen is het nu ramadan, de islamitische vastenmaand. In de Gazastrook
doet bijna iedereen daaraan mee. Of het nu is om geloof en traditie (de
meesten), of vanwege de strenge sociale controle (enkelen). Maar Abdelaziz Abu
Mandeel (31) eet en drinkt wel. Hij is te zwak om te vasten.



Zijn dunne benen hangen slap over de rand van het bed. Platte beentjes, zonder
spier of vet. Lapjes meer dan benen. Zijn voeten rusten op een kussen op de
grond. Abdelaziz is boer. Of beter: tot voor de oorlog was hij boer. Hij is tot
zijn middel verlamd.

Enkele uren voordat de oorlog officieel van start ging, was hij aan het werk op
zijn land. Dat grenst aan Israël; het hek en de wachttoren van de grens zijn met
het blote oog gemakkelijk te zien, nog geen halve kilometer verderop. Abdelaziz
was in de weer met pompoenen en watermeloenen. Daarna pakte hij een stuk van een
vervallen hek, om thuis een vogelkooi te maken voor zijn kinderen.

Toen werd hij beschoten. Niet een schot in de lucht, maar direct op hem gericht.
Een sniper, zegt Abdelaziz, hij had de soldaat niet gezien of gehoord. Hij snapt
het niet. ""Ze kennen mij, ze weten wie ik ben, dat ik daar mijn land heb"",
vertelt hij. ""Soms kwam een Israëlische jeep op vijftien meter afstand. Dan
zeiden ze: 'Ga naar huis.' Daar was ik aan gewend.""

Om vijf uur diezelfde middag reed een ambulance met de zwaargewonde Abdelaziz
Gaza uit, naar een ziekenhuis in Israël. Diezelfde nacht begon de oorlog.
Terwijl de bommen op Gaza vielen en het raketten regende op Israël, lag hij in
een ziekenhuiskamer met uitzicht op Tel Aviv.

Hij zou de eerste Palestijnse oorlogsgewonde zijn die door een Israëlische arts
werd behandeld. Van de vele duizenden gewonden gingen er tijdens de oorlog
vooral veel naar Egypte en Jordanië, naar de Westelijke Jordaanoever en
Oost-Jeruzalem. Maar opgelapt worden door de vijand zelf - in Israël - lag
tijdens de oorlog een stuk lastiger. Een veldhospitaal dat het Israëlische leger
net buiten de Gazastrook had ingericht, kreeg nauwelijks patiënten.

Connecties

De familie Abu Mandeel woont in het vluchtelingenkamp Maghazi, aan de oostkant
van Gaza. Grauwe huizen staan opeengepakt in nauwe straatjes. Alleen de
kinderkleren aan de waslijn en de graffiti met religieuze en nationalistische
teksten vangen het oog - felle kleuren in een grijs stadslandschap.

Een kale betonnen trap leidt naar de eerste verdieping, waar drie generaties Abu
Mandeel een paar kamers delen. Opa Abdel strooit, zittend in de rolstoel van
zijn zoon (een fijne stoel), rijkelijk met wijsheden. Zoals: ""Sinds de dood van
Arafat is het is bergafwaarts gegaan met het Palestijnse volk.""

Terwijl zijn zoon Abdelaziz nu meestentijds aan bed is gekluisterd (af en toe
wordt hij met rolstoel en al de trap afgedragen), zit zijn zoon Musalam zonder
werk. ""Wat ik doe?"", zegt hij. ""Slapen, 24 uur per dag."" Een bittere grap, die
opgaat voor zoveel inwoners van Gaza. De laatste cijfers: zeventig procent van
de jongeren tussen de twintig en dertig jaar is werkloos.

De derde zoon Farhan heeft het beter getroffen. Hij werkt als verpleger in een
staatsziekenhuis. Maar omdat Hamas in grote financiële nood verkeert (overigens
heeft het wel geld voor het testen van nieuwe raketten en - publiek geheim in
Gaza - de aanleg van nieuwe tunnels) heeft hij al maanden geen salaris gekregen.
Opa vanuit de rolstoel over Hamas: ""Mijn mond is vol met water. Als ik spreek,
valt het water eruit.""

Musalam tilt de benen van zijn broer op het bed - dat vast onderdeel van het
interieur in de woonkamer is geworden - en legt een dekentje over hem heen. Zijn
voeten kleuren donker, hij moet even plat. Sinds de kogel van de Israëlische
soldaat door zijn onderrug ging, voelt hij continu stroomstoten in zijn lijf. De
pijnstillende injectie werkt maar een uur.

Het enige medicijn dat helpt in Gaza is 'Vitamine W', ofwel wasta, zeggen ze
spottend. Wasta staat voor connecties. Grote, belangrijke families hebben die,
ze worden gesteund door Hamas of rijke zakenlui. Maar er is geen wasta voor de
familie Abu Mandeel.

Amal, de vrouw van Abdelaziz, heeft intussen de papieren tevoorschijn gehaald
die haar man meekreeg uit het ziekenhuis. Een dik pak, alles in het Hebreeuws.
Ze kunnen er weinig mee, ze lezen geen Hebreeuws.

Uitgespreid op de grond blijken het acht kopieën van dezelfde papieren te zijn.
Dat wisten ze niet. Zoals ze eigenlijk ook niet weten wat de diagnose nou
precies was en of er nog verbetering mogelijk is. Er is een ziekenhuis in
Jordanië waar hij terecht kan, maar dat is duur. Zonder wasta leven is best
lastig.

Uitzicht op Tel Aviv

Terwijl de oorlog letterlijk dood en verderf zaaide in Gaza, lag Abdelaziz in
dat Israëlische ziekenhuis. Maar liefst 37 dagen lang. ""Ik ben daar meer dan
humaan behandeld"", zegt hij. ""De dokters, de zusters, iedereen was goed voor me.
Onvergelijkbaar met Gaza. Veel humaner en medisch zijn ze daar zoveel meer
ontwikkeld.""

Hoe dat voelde, behandeld te worden in hetzelfde Israël dat zijn verwonding had
veroorzaakt? ""Ik kan wel onderscheid maken tussen de dokter die mijn leven wilde
redden en de soldaat die mij wilde doden. Doktoren zijn opgeleid om mensen te
helpen, soldaten zijn getraind in haat.""

Met plezier herinnert hij zich hoe een zuster steeds Hebreeuws tegen hem bleef
praten, ook al had hij haar verteld dat hij dat niet verstaat.

Toen kwam de dag dat de ambulance hem ophaalde, om hem terug te brengen naar
huis. Hij nam afscheid van zijn uitzicht op Tel Aviv, dat hij voor het eerst van
zijn leven had gezien (""Wat een prachtige stad"", zegt hij terwijl hij de
fotootjes laat zien die nog op zijn mobiele telefoon staan).

Maar thuis was weg. Zijn familie was gevlucht voor de oorlog, die niet meer
alleen vanuit de lucht werd gevoerd, maar ook op de grond. Honderdduizenden in
de grensstrook waren geweken voor de dodelijke gevechten tussen de Israëlische
militairen en de Qassam-strijders van Hamas.

Thuis was nu een onderkomen van 150 vierkante meter, waar meer dan dertig mensen
verbleven. In een zogenoemd 'veilig gebied', maar geen enkel gebied was veilig
in de oorlog. ""Ik was zo bang, voor mezelf en voor mijn kinderen"", zegt
Abelaziz.

Hij kon met zijn verlamming geen kant op. Zijn twee kinderen zijn drie en
anderhalf jaar oud. Nee, er komen geen kinderen meer bij, nu hij verlamd is.

Geen cement

Terwijl Abdelaziz gaat rusten, rijdt zijn broer naar het land waar het gebeurde.
Langs de grens staan hier en daar karkassen van huizen. Op veel meer plekken is
het kaal en leeg. Het puin van de huizen die door de Israëlische tanks werden
platgewalst, is een jaar later grotendeels geruimd; een buitenstaander zou niet
weten dat hier ooit huizen stonden. Waar eerder olijfbomen stonden, is niet meer
te zien.

We worden onthaald door Amin Abu Mandeel. Hij is van een andere tak van de
familie en woont naast het land waar Abdelaziz werd beschoten. Zijn dorp is niet
meer dan een gehucht, met achttien gezinnen, zo'n tweehonderd mensen. Ze wonen
in bouwsels van plastic zeildoek, dat werd gedoneerd door het Rode Kruis.
Opgetrokken op betonnen vloeren, het enige dat rest van hun huizen.

""Ons huis is vernietigd door de Israëlische bezetter en door Hamas"", zegt Amin
Abu Mandeel. ""De strijders van Hamas namen het huis in bezit toen wij waren
gevlucht, Israël heeft het vervolgens platgegooid."" Cement om te herbouwen
hebben ze niet.

Geen uitzonderlijk verhaal: geen hulpgeld, geen cement, geen wederopbouw. Van de
naar schatting 137.000 huizen die tijdens de oorlog geheel of gedeeltelijk
werden vernietigd, zijn er zo'n 60.000 hersteld, maar dat zijn alleen de huizen
met lichte schade, zoals een weggeslagen muur. De rest wacht nog.

""Veel internationale donoren hebben niet gegeven wat ze hadden beloofd"", vertelt
Adnan Abu Hasna, woordvoerder van de UNWRA, de VN-hulporganisatie voor de
Palestijnse gebieden. Ze zijn bang dat het weggegooid geld is. Misschien komt er
weer een nieuwe oorlog.

Drie oorlogen

""Eén oorlog per leven, dat is te verdragen"", zegt opa Abdel, die uit de rolstoel
is opgestaan en met veel gebaar een verhaal vertelt waar de familie ademloos
naar luistert. ""Maar mijn zonen hebben drie oorlogen meegemaakt."" In acht jaar
tijd waren er drie oorlogen tussen Israël en Hamas. In elk van die oorlogen
verloor de familie iets: de boerderij, het vee, en nu Abdelaziz, die nooit meer
op zijn land kan werken.

""Soms verlang ik naar de dood"", zegt de man die eens een boer was en nu
machteloos en afhankelijk op bed ligt. ""Soms laat ik me aan het einde van de dag
naar het land brengen waar ik werd beschoten. Dan zeg ik in gedachten tegen de
soldaat die daar staat: 'Ik ben hier en ik zal hier altijd zijn. Je hebt me niet
gedood'."" Hij kan die soldaat niet zien, de soldaat vanuit zijn wachttoren hem
wel.

Zijn oude tante Fatma, ze heeft al die tijd nog niet veel gepraat, zegt: ""Als ik
hem vang, degene die hem beschoot, hak ik hem in stukjes. Met één kogel een
einde maken aan een man in de bloei van zijn leven, ze maken alles kapot."" Er
klinkt veel oude pijn door in haar opmerking. Het land waar haar kleinzoon is
beschoten, was al voor 1948 ons land, zegt ze. ""Voordat de Joden kwamen.""

Nu is het grootste deel van het land afgepakt. ""De helft door Israël, de andere
helft door Hamas."" Want onlangs is Hamas begonnen met de aanleg van een weg
langs de grens met Israël - die loopt over hun land. De 'straat van de
overwinning, revolutie en vrijheid', is die gedoopt. Maar er is weinig
overwinning, revolutie of vrijheid te vieren in Gaza, een jaar na de oorlog. In
de overbevolkte kuststrook is het leven grauwer dan ooit.

'In elke oorlog verloor onze familie iets: de boerderij, het vee, en nu
Abdelaziz, die nooit meer kan werken'

'In Israël ben ik meer dan humaan behandeld. De dokters, de zusters, iedereen
was goed voor me.'

'In gedachten zeg ik tegen die soldaat: Ik ben hier en ik zal hier altijd zijn.
Je hebt me niet gedood.'




VIEW ORIGINAL PAGE: ,

GRAPHIC: Abdelaziz en zijn zoon Ra'afat in de woning van de familie Abu Mandeel
in vluchtelingenkamp Maghazi.
foto's Edmée van Rijn
Maar een klein deel van de in de oorlog beschadigde huizen is inmiddels
opgeknapt.
Edmée van Rijn

LANGUAGE: DUTCH; NEDERLANDS"
164107906,2015-07-06T00:00:00,Kosovo een spiegel voorhouden,7,Trouw,,JOOST VAN EGMOND,,De Verdieping,,1615,,"interview | Tussen de buitenlandse diplomaten in Kosovo geldt de Nederlandse
ambassadeur Robert Bosch als de meest activistische. 'Al ben je diplomaat, als
iets onacceptabel is moet je dat durven zeggen.'


Interviews met diplomaten in Kosovo zijn doorgaans een nog frustrerender
aangelegenheid dan elders. Zodra het notitieboek dichtgaat, wordt het
interessant. Want dat het nieuwe land anno 2015 bepaald nog niet de stabiele,
democratische staat is waar buitenlandse diplomaten van droomden toen ze Kosovo
hielpen oprichten, is evident. Binnenskamers zal iedereen dat beamen, maar de
kritiek komt zelden in de openbaarheid. Daar heeft het diplomatenkorps immers
Robert Bosch voor: ""We bekritiseren de gang van zaken wel, maar achter de
schermen. Dan krijgen we van lokale organisaties de terechte kritiek dat het
lijkt alsof de diplomaten er niets om geven"", zegt hij zuchtend maar glunderend:
""Dus dan spreek ik me maar weer uit.""



Bosch (63) werd bekend als de ambassadeur die ook echt iets zegt. Over inmenging
van politici in rechtszaken, de massale emigratie uit Kosovo of de broze
religieuze tolerantie. Dat leverde hem vrijdag een eredoctoraat op 'wegens zijn
verdiensten in de pro-actieve diplomatie' van de AAB-universiteit in Pristina.
""In deze regio kijken mensen vaak naar wat de internationale gemeenschap doet"",
verwoordde hij het bij de aanvaarding van zijn eredoctoraat. ""Dat is waarom we
niet stil kunnen blijven. Het is altijd met de beste bedoelingen voor het land.""


Het maakt Bosch tot een graag geziene gast op bijeenkomsten in de ngo-sector, en
op talkshows op radio en tv. Soms wordt hij zelfs gevraagd te bemiddelen. Keer
op keer kraakt Bosch namens die internationale gemeenschap de harde noten. Hij
houdt Kosovo een spiegel voor.

""Dit land heeft een groot Calimero-complex. De verantwoordelijkheid voor falen
ligt altijd bij anderen. We moeten nooit vergeten dat Servië Kosovo
verschrikkelijk heeft behandeld en het ook nu nog echt heel erg moeilijk maakt,
maar ik zeg altijd 'dan moet je juist laten zien dat je beter bent'. En dat
gebeurt niet. Je kunt wel moreel de betere willen zijn, maar dan moet je het ook
laten zien.""

U heeft vooral felle kritiek op de gebrekkige berechting van verdachten van
oorlogsmisdaden. Verschuilen Kosovaren zich achter de oorlog?

""Kosovo zet de hakken in het zand nu het een rechtbank moet oprichten om
oorlogsmisdadigers uit eigen gelederen tijdens de onafhankelijkheidsoorlog te
berechten. De politieke inmenging in die processen is absoluut onacceptabel. De
strijd was op zich wel gerechtvaardigd, maar dat wil niet zeggen dat alles goed
is gegaan. Dat moet je toegeven. Laat zien dat je niets te verbergen hebt.""

Alle kritiek komt duidelijk voort uit liefde. De ambassadeur houdt van de Balkan
en toont dat in de passie van zijn betogen, of door op zaterdag eigenhandig
gaten in de wegen van de hoofdstad Pristina te repareren. ""Hij raakte de ziel
van het land en de mentaliteit van de mensen"", stelde professor Nexhmedin Spahiu
bij de uitreiking van Bosch' eredoctoraat. Te veel eer, zegt Bosch, maar na drie
jaar in Albanië en vijf jaar in Kosovo heeft hij de Balkancultuur in de vingers.
""Ik vind het moeilijk te omschrijven. De mensen zijn misschien wat raar, maar
vreselijk aardig. Peter Vermeersch omschrijft het mooi in zijn boek 'Ex', beter
dan ik dat kan. De Balkan doet iets met je. Als je er eenmaal 'in' zit, is het
moeilijk om er weer uit te komen. Ik zie hier mensen, in ngo's en daarbuiten,
die zo hard werken om iets van het land te maken. Dan wil ik hen helpen om het
land vooruit te helpen.""

Dat betekent vaak ingaan tegen de politieke klasse. Juist Bosch' bekenden in de
ngo-sector zijn vaak snoeihard in hun oordeel over hun bestuurders. Velen zeggen
dat Kosovo al sinds de onafhankelijkheid in 2008 wordt beheerst door corruptie,
partijbelangen en hypocrisie.

Is die kritiek terecht?

""Het is natuurlijk te hard, maar in de kern wel juist. Veel landen in deze regio
worden bestuurd met politieke patronage. De werkloosheid is hoog en de overheid
is een grote werkgever. Zo kan een regering de baantjes onder zijn eigen mensen
verdelen. Op die manier is het natuurlijk geen echte democratie. De gevolgen zag
je onder meer dit voorjaar, toen tienduizenden mensen uit het land vertrokken
omdat ze geen toekomst meer zagen. Dat is niet de oplossing, maar aan de andere
kant kan ik die mensen ook wel begrijpen.""

Het grote verschil tussen Kosovo en de rest van de regio is dat West-Europa
enorme hoeveelheden geld en menskracht heeft geïnvesteerd om hier een
voorbeeldland van te maken. Maakt dat het ook 'onze' fout dat dit systeem niet
is doorbroken?

""Als je je nu afvraagt of we waar voor ons geld hebben gekregen, dan moet je
concluderen: Nee, dit is te mager. Maar corruptie ban je niet zomaar uit.
Bovenal moet je je bewust zijn van wat buitenlanders kunnen bereiken. Het moet
hier geen Bosnië worden, waar de internationale gemeenschap het bestuur
jarenlang de Bosniërs uit handen heeft genomen. Ook Kosovo laat ons weer zien
dat geld sturen en zaken door buitenlanders laten regelen heel averechts kan
werken. Je kunt niets kunstmatig opleggen. De mensen moeten het zelf doen.""

Met af en toe steun van een pro-actieve ambassadeur.

""Politici zijn er om het algemeen belang te dienen. Die boodschap spreekt mij
als calvinist uit Limburg erg aan. Wat je ziet, is dat te vaak persoonlijke en
partijbelangen voorop staan. Eigenbelang is menselijk, maar daarmee nog niet
goed. Daar moet je tegen vechten en ik wil daarbij helpen. Maar als diplomaat
moet je natuurlijk wel je beperkingen kennen. Zo zal ik nooit op de man spelen.
Mensen begrijpen dat. In mijn tijd in Albanië had ik geregeld onprettige dingen
te zeggen over de toenmalige premier Sali Berisha, maar ik krijg met Kerst nog
steeds een sms-bericht van hem.""

Aan de ene kant willen mensen weten wat de buitenwereld vindt, aan de andere
kant is er ook veel weerstand tegen te grote bemoeienis uit het buitenland. Kan
Nederland die balans aanbrengen?

""Nederland heeft een goede naam. We hebben geen directe belangen in deze regio
en dat is een goede uitgangspositie om mensen naar je te laten luisteren. De
Nederlandse houding om streng, maar rechtvaardig te zijn, wordt ook opgepikt.
Als ik dwarslig, kan ik ook aanwijzen dat Nederland hetzelfde van Servië heeft
geëist. Het wordt hier hoe dan ook erg gewaardeerd als je niet om de zaken heen
draait. Dat zag je ook weer bij de uitreiking van mijn eredoctoraat. Zo'n beetje
het hele kabinet was aanwezig. Dat zie ik als een grote erkenning.""

Wordt die pro-actieve houding ook gewaardeerd in Den Haag?

""Aangemoedigd zelfs. Wat dat betreft is er met voormalig minister Timmermans
echt een koerswijziging geweest. Vroeger werd er over publieke uitlatingen erg
spastisch gedaan. Toen moest alles overlegd worden met Den Haag. We hebben veel
meer vrijheid gekregen, en ik ben daardoor ook actiever geworden. Ik zoek
natuurlijk de grenzen op, maar ik ga er nooit overheen.""

Een pro-actieve ambassadeur hebben is één ding. Pro-actief beleid is een ander.
Na jaren van intensieve diplomatie doen Nederland en Europa het rustiger aan in
de regio. Is dat verstandig?

""Het is jammer dat er minder belangstelling is. Zolang het hier niet uit de hand
loopt, is de aandacht gering. Begrijpelijk is dat ook met zoveel crises elders,
maar potentieel is dit nog steeds een heel instabiele regio. Of het nu gaat om
vluchtelingen, de positie van Albanese minderheden of radicalisering van
moslims.""

""De strategie is om de regio perspectief te bieden op euro-atlantische
integratie. Dat is een kwestie van lange termijn, maar we moeten dat perspectief
wel onderhouden. Met stokken én met wortels. Want als er geen perspectief is,
gaan mensen iets anders zoeken. We moeten niet hebben dat deze landen naar het
oosten gaan kijken. Kosovaren die hier 200 euro per maand verdienen, krijgen zo
2000 euro bonus als ze een opleiding volgen aan een koran-school in Jemen. Een
substantiële minderheid staat open voor radicalisering. Die trend is nu beperkt,
maar houd het dan ook beperkt door mensen een alternatief te bieden.""

Wie is Robert Bosch?

Kosovo werd in 1999 een protectoraat van de internationale gemeenschap. De Navo
had met bombardementen Servië gedwongen om de controle over het gebied op te
geven, waar de etnisch Albanese meerderheid niets meer met Belgrado te maken
wilde hebben. Na een periode van bestuur door de VN verklaarde Kosovo zich in
2008 onafhankelijk. Nederland erkende het nieuwe land twee weken later.

Ook na de onafhankelijkheid bleven buitenlandse adviseurs en experts volop
aanwezig. De EU investeerde de afgelopen jaren volop in de missie Eulex, die
moet helpen een rechtsstaat op te bouwen. Desondanks is het perspectief somber.
EU-lidmaatschap is een verre droom en de bevolking is gedesillusioneerd. Op de
corruptieperceptie-index van Transparency International staat Kosovo 110de, één
van de laagst genoteerde landen van Europa. Dit voorjaar werd Kosovo bovendien
getroffen door een massale emigratiegolf. Tienduizenden Kosovaren probeerden
vaak illegaal West-Europa te bereiken.

Op naar een rechtsstaat

Robert Bosch (1951, op de foto vooraan rechts) werkt sinds 1981 voor
Buitenlandse Zaken. De afgelopen tien jaar hield hij zich intensief bezig met de
westelijke Balkan. Hij leidde onder meer de missie van de Organisatie voor
Veiligheid en Samenwerking in Europa in Albanië en was de afgelopen vijf jaar
ambassadeur voor Nederland in Kosovo. Deze zomer gaat hij met pensioen.

'De strategie is om de regio perspectief te bieden op euro-atlantische
integratie'

'Kosovo heeft een groot Calimero-complex. De schuld voor falen ligt altijd bij
anderen.'




VIEW ORIGINAL PAGE: ,

GRAPHIC: In het voorjaar verliet een grote groep mensen het land omdat ze geen
toekomst meer zagen. Deze Kosovaarse moslims zijn gebleven en eten samen aan het
begin van de ramadan, eind juni, in het dorp Kacanik.
foto AFP

LANGUAGE: DUTCH; NEDERLANDS"
164107907,2015-07-06T00:00:00,Uiterst rechts in Frankrijk juicht: Nu weg met euro,7,Trouw,,KLEIS JAGER,,Vandaag; Blz. 4,,286,,"Franse EU-tegenstanders en -sceptici juichen de uitslag in Griekenland
enthousiast toe. Volgens Marine Le Pen van het Front National heeft het Griekse
volk een overwinning geboekt op de Europese Unie die de eenheidsmunt tot elke
prijs aan de bevolking wil opleggen met een afknijpbeleid dat 'net zo
onmenselijk als contraproductief' is.



Maar het resultaat is ook goed voor het Franse volk, benadrukt Le Pen. Dat hoeft
nu niet langer op te draaien voor de bodemloze put van de Griekse schuld. De
lidstaten moeten nu snel om de tafel om vast te stellen dat de euro en het
beleid van de trojka zijn mislukt. Vervolgens zal de euro 'in alle rust'
ontbonden moeten worden: ""Dat is de voorwaarde voor een werkelijke terugkeer
naar groei, werkgelegenheid en schuldsanering.""

Van de Franse regering was er gisteren in de uren na de uitslag nog geen
reactie. Minister van economie Emmanuel Macron zei dit weekend op bezoek in
Nederland dat een compromis mogelijk blijft, ook als de Grieken zoals ze hebben
gedaan de voorwaarden voor verdere noodsteun verwerpen.

""De Europese Unie is meer dan sheets met cijfers. Het is ook een politiek
project"", benadrukte Macron. De minister verdedigt de pogingen van president
François Hollande om na de aankodiging van het referendum, en zelfs na een 'nee'
nog een onwaarschijnlijk akkoord te bereiken. ""Frankrijk heeft een historische
rol te spelen"", aldus de minister. ""De Europese Unie is een aantal landen dat
aan een gezamenlijke toekomst wilde bouwen.""

Daarbij zal Parijs niet naïef zijn volgens Macron: ""We geven geen
schuldverlichting op voorhand. Er moet eerst duidelijkheid zijn over
hervormingen en de belastingeninkomsten die nu niet binnenkomen.""




VIEW ORIGINAL PAGE:

LANGUAGE: DUTCH; NEDERLANDS"
164107908,2015-07-04T00:00:00,Afscheid van 'voor het geval dat',7,Trouw,,MARJOLIJN VAN HEEMSTRA,,Tijd; Blz. 17,,478,,"Marjolijn van Heemstra heeft een kind


Marjolijn van Heemstra is theatermaker en schrijver. Ze onderzoekt wat het
moderne leven over kersverse ouders uitstort. Reacties naar
info@marjolijnvanheemstra.nl

De makelaar kijkt goedkeurend het appartement rond. Volgens hem kunnen we het
binnen twee weken verkocht hebben, met een beetje mazzel boven de vraagprijs.

De huizenmarkt zit weer in de lift, mijn fijne, betrouwbare huurder vertrekt;
het ideale moment om dit huis op Funda te zetten.



Sinds we de kleine woonkamer binnenstapten voel ik een knoop in mijn maag. De
geur en het licht brengen herinneringen boven aan de maanden dat ik hier acht
jaar geleden introk. Ik werkte aan mijn eerste dichtbundel en derde theaterstuk,
ik was alleen en ambitieuzer dan ooit. Avondenlang zat ik hier te lezen en te
schrijven, in stilte en, als ik het me goed herinner, volmaakt gelukkig. Vanaf
het kleine Franse balkon aan de voorkant zag ik boten de stad binnenvaren,
vanuit het slaapkamerraam treinen het station binnen denderen. Alles om mij heen
bewoog. Ik bevond me in het centrum van de wereld, drie kleine lichte kamers
waarin ik razendsnel leefde.

Toen ik twee jaar later samen ging wonen besloot ik mijn huis niet te verkopen
maar te verhuren. Het gaf me rust te weten dat ik altijd nog terug kon naar dat
licht, die tijd, dat tempo. Voor het geval dát, was mijn standaard antwoord op
de vraag waarom ik het aanhield. Voor het geval dat ik een wormgat nodig had,
mijn leven uit.

De makelaar berekent hoeveel mijn wormgat minimaal moet opleveren en ik heb het
gevoel dat ik verraad pleeg. Dit was de ruimte die ik per se voor mezelf wilde
bewaren voor als ik ooit - voor als, voor misschien, voor het deel van mij dat
in stilte wil lezen en schrijven en liever naar treinen dan naar mensen
luistert.

Maar er is een ander huis nu, groter en voller, met een hypotheek die moet
worden afgelost, en een baby die mij met zijn dwingende aanwezigheid en
prachtige ronde ogen vastpint in het hier en nu. Ik heb nooit geloofd in alles
of niets, altijd alleen maar in 'alles', maar een kind sluit vele levens uit. De
mogelijkheid die het huis bewaarde is geen mogelijkheid meer. Het wormgat is een
doodgewoon appartement geworden. Ik kijk naar de bleke houten vloer die mijn
vader en ik hier eigenhandig legden, tot diep in de nacht, naar het graffitihart
op het treinviaduct aan de overkant van de straat waarmee mijn vriend mij
definitief veroverde en naar het balkon waarop ik ooit verklaarde dat ik niet
per se kinderen wilde omdat mijn leven zonder al zo rijk was en ik mijn vrijheid
niet op het spel wilde zetten.

Ik zeg dat ik een maand nodig heb om het op te ruimen, schoon te maken, te
verven.

Een maand om meter voor meter afscheid te nemen.

Ik heb nooit geloofd in alles of niets, altijd alleen maar in 'alles', maar een
kind sluit vele levens uit




VIEW ORIGINAL PAGE:

LANGUAGE: DUTCH; NEDERLANDS"
164107909,2015-07-04T00:00:00,Griekenland raakt een hele generatie kwijt,7,Trouw,,PIETERNEL GRUPPEN,,De Verdieping,,1763,,"reportage | De twintigers in Griekenland kennen de goede tijd niet die hun
ouders hebben meegemaakt. En als het tij ooit weer ten goede keert, zal de
volgende generatie daar de vruchten van plukken.


Als een burcht torent het rode gebouw van de Panteion universiteit boven de
Atheense wijk Kalithea uit. Binnen voelen de marmeren traptreden koel aan en
lijkt het centrum, waar het broeit met demonstraties, ver weg. De studenten die
zich in plukjes op hun laatste tentamens van het studiejaar voorbereiden, zullen
op enig moment die buitenwereld in moeten en die ziet er voor hen op zijn
zachtst gezegd niet rooskleurig uit.



Daarvan is Christina Tente (23 jaar) zich bewust. Weggedoken achter een grote
stapel boeken in de universiteitskantine wil ze haar droom om journalist te
worden nog niet opgeven. ""Mijn plannen zijn niet veranderd, mijn dagelijks leven
wel."" Een baan, eigenlijk nodig om haar studie te betalen, is er niet. Maar dat
vindt ze niet het allerergste. ""Ik heb geleerd om van heel weinig geld rond te
komen. Het moeilijkste vind ik de ellende die ik om mij heen zie, dat drukt echt
zwaar op mijn gemoed. Zoals de bedelende kinderen en bejaarden op straat. Laatst
hoorde ik dat een buurman zelfmoord had gepleegd omdat hij de huur niet kon
betalen. Dat zijn de dingen waarvan ik wakker lig.""

Tente behoort tot de generatie Grieken die volwassen wordt in een land dat
economisch gezien in puin ligt. De goede tijden kennen deze jonge mensen vooral
uit verhalen van hun ouders. De meest productieve en creatieve periode van hun
leven wordt overschaduwd door bezuinigingen, een jeugdwerkloosheid die schommelt
rond de 50 procent en een afbrokkelend sociaal vangnet.

Een groep oud-studenten zag deze problemen al een paar jaar geleden aankomen,
nog voor de crisis in 2010 losbarstte. Ze noemden hun generatie de G700
verwijzend naar het toenmalige minimumloon van 700 euro, legt een van de
toenmalige oprichters, politicoloog Athanassios Gouglas, uit. ""We vonden het
belangrijk om deze stille meerderheid van jonge mensen tussen de 25 en 35 jaar
zichtbaar te maken, een naam te geven."" De G700 was onderbetaald, maakte te veel
overuren en had te weinig zekerheden en carrièreperspectief. ""We voorspelden dat
ze het nog zwaarder zou krijgen en bovendien sterk zou gaan polariseren. Daarin
hebben we gelijk gekregen, helaas.""

Zwaar weer

De problemen van de G700 zijn niet uniek voor Griekenland legt Gouglas -
inmiddels onderzoeker aan de universiteit Leuven - uit. In heel Europa, en
vooral in het zuiden, krijgen jongeren minder kansen dan de generaties die hen
voorgingen. ""Maar opereerde deze Griekse generatie aanvankelijk nog in een
welvarende omgeving waar zij minder carrièreperspectief had dan de oudere, nu
moet ze zich staande houden in economisch zwaar weer.""

De term G700 is inmiddels een lachertje geworden. Jonge mensen knijpen nu in hun
handen als ze 700 euro per maand kunnen verdienen. Zelf noemen zij zich dan ook
liever 'de G300'. Het grootste probleem is dat ze zich uitgesloten voelen, in de
steek gelaten, Zelfs binnen hun eigen gezin, zegt Kevin Featherstone, professor
hedendaagse Griekse geschiedenis aan de London School of Economics. ""Niet alleen
hun ouders maar zelfs hun oudere broers en zussen hebben het veel beter gehad
dan zij. Dit is de eerste generatie die echt tegen dichte deuren aanloopt. En
dat is wat hen zo moedeloos maakt.""

Het contrast met tien jaar geleden is groot. Tussen 1990 en 2004 kende
Griekenland juist een flinke economische groei. Het was de tijd dat Angela Meni,
toen nog begin twintig, de arbeidsmarkt betrad. ""Ik had een goed leven. Ik
verdiende 750 euro per maand. Nu, tien jaar later, verdien ik voor hetzelfde
werk nog maar 600 euro."" Ze steekt nog een sigaret op, wachtend op de metro die
haar naar het reisbureau moet brengen waar ze werkt.

Meni is allang blij dat ze nog een baan heeft. Anderhalf jaar was ze werkloos.
Haar man werkte in die periode wel maar werd niet uitbetaald, omdat het bedrijf
waarvoor hij werkte bijna failliet was. ""Dat was echt een heel zware periode. Nu
gaat het gelukkig beter. We kunnen niet meer zo veel uitgaan als we gewend
waren, maar veel mensen om mij heen kunnen zich nog geen kop koffie permitteren
en nauwelijks boodschappen doen.""

Stapjes

Het grootste probleem voor haar generatie? ""We bewegen niet. Plannen maken doen
we in piepkleine stapjes. Ik zou bijvoorbeeld heel graag een kind willen, maar
ik durf het risico niet te nemen. Nu gaat het goed met ons, maar we weten niet
hoe dat over drie maanden zal zijn. Gelukkig kun je in Griekenland altijd op je
familie terugvallen, dat is onze redding. Het is de reden dat ik alleen als het
echt niet anders kan naar het buitenland zou vertrekken.""

Meni waagde de sprong naar het buitenland niet. Zo'n 200.000 Grieken, onder wie
veel jonge mensen, namen die stap sinds 2009 wel.

Professor Featherstone spreekt al van een braindrain. ""Hier in Groot-Brittannië
profiteren we bijvoorbeeld enorm van Griekse artsen en verpleegkundigen. Ze
hebben een goede opleiding gehad en spreken Engels. Griekenland heeft hun studie
betaald, maar ze maken zich elders nuttig. Dat is een aderlating voor het land.
Zo gaat niet alleen veel talent maar ook een flinke belastingopbrengst
verloren.""

Kieskeurig zijn deze jonge migranten niet. ""Als wij hier bij ons instituut heel
beperkt adverteren voor een klein onzeker baantje voor een paar uur per week
hebben we direct tientallen reacties binnen van Grieken die bereid zijn om
Athene onmiddellijk voor Londen te verruilen. Je ziet ook dat ouders grote
offers brengen om hun zoon of dochter in het buitenland te krijgen, waar het
leven hopelijk beter voor hen is.""

Voor Vivienne Papadosifaki pakte het goed uit. De 25-jarige microbiologe verliet
Griekenland vier jaar geleden en is nu gelukkig als nanny in Amsterdam. Met haar
oppaskind van een jaar maakt ze op weg naar het park een tussenstop in een café
in de Pijp. ""Ik vind het een verademing om hier te werken. Niet alleen het
salaris is beter, maar je hebt hier ook meer rechten. In Griekenland buigen veel
jonge werknemers het hoofd. Ze maken steeds meer overuren voor minder geld.
Staken durft niemand meer, het risico om je baan te verliezen is te groot. Ziek
zijn? Niet in de baas zijn tijd.""

Papadosifaki's moeder staat achter de keuze van haar dochter om in het
buitenland te blijven, maar haar broer zou liever zien dat ze terug kwam.
""Grieken zijn geen migranten. Ze blijven liever in Griekenland, en zeggen dat ze
het haten, dan dat ze hun moederland verlaten.""

Onder de jonge achterblijvers neemt de verdeeldheid ondertussen toe, ziet
Papadosifaki, vooral tussen mensen met en mensen zonder baan. ""Dat zie ik heel
duidelijk op Facebook. Mensen die elkaar al twintig jaar kennen maken opeens
ruzie met elkaar. Dan posten de 'drachmevrienden' wat en dan weer de
'eurovrienden'. En daarbij gaat het er hard aan toe. Ik schrik ervan hoe snel
dat escaleert, heel agressief, en zeker niet Grieks. Het lijkt alsof iedereen
een beetje gek geworden is. Afgelopen dagen ben ik zelf ongemerkt in felle
discussies beland terwijl ik dat helemaal niet wil.""

Gelukkig valt er volgens Papadosifaki ook nog wel wat te lachen op Facebook. Zo
worden er heel wat grappige anekdotes uitgewisseld door twintigers en dertigers
die noodgedwongen weer thuis gaan wonen. ""Griekse moeders zijn berucht omdat ze
zo overbezorgd zijn. Dus iedereen maant elkaar nu 'je jas buiten aan te doen' en
'vooral goed te eten'. Er is zelfs een comedyserie op tv gemaakt over een ouder
echtpaar dat opeens hun drie volwassen kinderen weer in huis krijgt.""

Keukentafel

Naast hilarische situaties levert de afhankelijkheid van familie ook
generatieconflicten op. Aan menige Griekse keukentafel wordt dezer dagen fel
gedebatteerd over de toekomst van het land. De ouderen die burgeroorlog en
dictatuur hebben meegemaakt uiten zich gematigd en zijn geneigd bij Europa te
willen blijven. Jonge mensen die geen last hebben van 'die erfenis' en voor hun
gevoel weinig te verliezen hebben, schuiven juist op richting radicalisme.
Ronduit geschokt was microbiologe Papadosifaki toen een goede vriend van haar
vertelde dat hij op de extreem-rechtse partij Gouden Dageraad had gestemd. ""En
dan heb ik het over een goed opgeleide jongen van mijn leeftijd uit Athene.""

Historicus Featherstone signaleert eveneens de opkomst van extremisme onder
jongeren, ook aan de uiterst linkse kant. ""Die profiteert ook van de frustratie
van de jonge generatie die openstaat voor een nieuwe start, die bijvoorbeeld wil
dat er hard wordt onderhandeld met Europa.""

Gouglas ziet in Griekenland zelfs een heel nieuwe jonge klasse ontstaan die hij
omschrijft als 'het jonge precariaat', een samentrekking van 'precair' (onzeker)
en 'proletariaat' (arbeidersklasse). Een begrip dat hij geleend heeft van de
Britse econoom Guy Standing. Deze groep is gevoelig voor extremisme en kan haar
woede bijvoorbeeld gaan afreageren op migranten. ""Als op het referendum zondag
'nee' overwint, vrees ik dat we deze generatie zullen verliezen.""

Featherstone ontwaart evenmin lichtpuntjes. ""Een verloren generatie houdt het
meestal lange tijd moeilijk. Als de economie weer aantrekt, zullen zij
waarschijnlijk gepasseerd worden door de generatie onder hen die fris van school
komt en recente kennis heeft. Deze groep twintigers zal zich vervreemd blijven
voelen van de rest van de maatschappij. Het is heel belangrijk om die zo snel
mogelijk perspectief te bieden, bijvoorbeeld door bedrijfstakken waar nog groei
in zit, zoals ict, snel te ontwikkelen.""

De jonge generatie die Griekenland zal moeten opbouwen, probeert de moed erin te
houden. Christina Tente ziet door de crisis ook mooie dingen ontstaan. ""Op
sommige plekken zoals in Tessaloniki waar ik hiervoor heb gewoond, voel je een
sterke solidariteit. Daar ontstaan spontaan sociale centra waar mensen elkaar
helpen."" En ook de gesprekken met vrienden gaan weer ergens over. ""Omdat niemand
geld heeft gaan we weinig uit, maar spreken we bij elkaar thuis af en praten
over het leven.""

Angela Meni wil voordat ze haar metro instapt nog wel even kwijt dat Griekenland
een fantastisch land is. ""We hebben onze familie, mooi weer en het strand. We
zullen de obstakels op onze weg wel overwinnen. Daar is onze generatie zo
langzamerhand wel goed in geworden.""

Veel jonge werknemers buigen het hoofd Vivienne Papadosifaki

'Mijn plannen zijn niet veranderd, mijn dagelijks leven wel'

We hebben onze familie, mooi weer en het strand Angela Meni

'We zullen de obstakels overwinnen. Daar is onze generatie goed in geworden.'




VIEW ORIGINAL PAGE: ,

GRAPHIC: Het is lang wachten bij een arbeidsbureau in Athene.

LANGUAGE: DUTCH; NEDERLANDS"
164107910,2015-07-04T00:00:00,Justitie snapt niets van misdaad in het bos,7,Trouw,,HANS MARIJNISSEN,,Duurzaamheid en Natuur; Blz. 14,,1069,,"interview | Zijn boswachter die werd aangereden door een motorcrosser, is nu
zélf verdachte. En omdat zijn mensen asbest opruimden, kreeg hij deze week een
boete van 57.000 euro. Directeur Jan Baan van het Brabants Landschap is niet
boos, maar woedend.

De openbare bekendmaking van de Inspectie Sociale Zaken en Werkgelegenheid (SZW)
loog er deze week niet om. Natuurorganisatie Brabants Landschap heeft een boete
gekregen van 57.000 euro omdat medewerkers zonder bescherming asbest hebben
verwijderd. Ze zijn mogelijk blootgesteld aan vezels. De regels zijn willens en
wetens overtreden. Het bedrijf heeft ook een waarschuwing ontvangen dat bij
herhaling kan worden besloten de werkzaamheden van het bedrijf gedurende langere
tijd te staken. Aldus de Inspectie SZW.

De verklaring is bijna lachwekkend, vindt directeur Jan Baan van het Brabants
Landschap, als de zaak niet zo ernstig was geweest. Baan is geen conflictmens,
zegt hij zelf, eerder bemiddelaar. Maar nu is hij écht ontzettend boos. Nee:
woedend. Ook omdat hij de onbegrijpelijke boete voor het asbest niet kan loszien
van de vervolging van een vrouwelijke medewerker. Die raakte eerder dit jaar
zwaargewond toen zij een illegale motorcrosser probeerde tegen te houden. Eerst
wil hij haar verhaal vertellen, daarna gaat hij in op de asbestzaak.

""Iedere zondag crossen groepjes mannen illegaal met off the road-motoren op onze
bospaden"", vertelt Baan. ""Ze jagen met hun lawaai en hoge snelheden de
wandelaars de stuipen op het lijf, afgezien van de schade die ze op het terrein
aanrichten."" Tijd voor actie, vond Baan. Samen met boswachters van andere
natuurorganisaties en gecoördineerd door de provincie, wachtten zij de
motorcrossers op bij een bekende route. ""Ze stelden zich in linie op, waarbij de
eersten een stopteken gaven en de laatste, onze medewerker, de aanhouding zou
verrichten."" Maar de motorrijders ontweken het stopteken en raasden met
verhoogde snelheid recht op de boswachter af. Zij kon niet meer wegkomen, en
liep gecompliceerde schouder- en armbreuken op. ""Ze zit al maanden thuis en de
grote vraag is of zij ooit zal herstellen.""

Aangifte

Baan noemt de aanslag op zijn medewerkster een 'poging tot doodslag', terwijl
zij ook nog eens een ambtenaar in functie is. Justitie vervolgt de verdachte
ook, maar die heeft op zijn beurt ook aangifte gedaan tegen de vrouwelijke
boswachter. Zij zou op onverantwoorde wijze op de route van de crossers zijn
gaan staan. ""De politie heeft de aangifte aanvankelijk geweigerd en tegen de
crosser gezegd dat hij de zaken niet moet omdraaien. Maar justitie is nu toch
een onderzoek tegen de boswachter begonnen waarin zij formeel als verdachte
wordt gezien. Wie kan dit uitleggen?"", zegt Baan. ""Ik in ieder geval niet.""

Handhavers in het Brabantse buitengebied hebben het er de laatste jaren niet
gemakkelijker op gekregen. De politie concentreert zich op de misdaad in de
steden, terwijl in Brabant juist het buitengebied voor allerlei criminele
activiteiten wordt gebruikt. En dan heeft Baan het niet zozeer over stroperijen,
maar vooral over xtc-productie en wietteelt en het chemisch afval dat de
criminelen in de natuur achterlaten. Niemand die de dumping opmerkt. ""Wij
proberen de uitwassen zo goed en zo kwaad als het kan aan te pakken, al kun je
je afvragen of dat onze taak is"", zegt Baan. ""Maar áls wij dan onze nek
uitsteken, willen we ons wel gesteund voelen door de overheden. En dat is niet
het geval, althans niet door sommige.""

Baan wordt weer genuanceerd, en heeft het in de volgende kwestie vooral over de
gemeente Zundert. Die deed aangifte bij de Inspectie omdat de medewerkers van
Baan tegen de regels in zelf asbest hebben opgeruimd dat in het bos was gedumpt.
""Aanvankelijk had een gespecialiseerd bedrijf op verschillende locaties in onze
natuurterreinen gedumpt afval verwijderd, waaronder asbest"", vertelt Baan. ""Die
dumpingen zijn een groeiend probleem voor alle terreinbeheerders. De
verwijdering kost jaarlijks enige tonnen, en het is niet de overheid die dit
ophoest, dat moeten wij doen.""

Toen het gespecialiseerde bedrijf net was vertrokken, vonden medewerkers van
Baan nog een kleine hoeveelheid asbestplaatjes in een sloot. Hadden de
medewerkers als 'particulieren' het natte asbest in een afsluitbare zak gedaan,
dan was dat toegestaan. Maar omdat dit door Baans 'bedrijf' gebeurde in opdracht
van de werkgever, was het foute boel. Een bedrijf moet zijn medewerkers volgens
de Arbo-wetgeving namelijk beschermen tegen zaken die de gezondheid kunnen
schaden. ""Formeel heeft de Inspectie helemaal gelijk"", zegt Baan. ""Wij hadden
dit zo niet moeten doen, maar de leidinggevende dacht dat hij een praktische
oplossing had gevonden. Dit heeft niets met kwade bedoelingen te maken. Een
bekeuring was prima geweest, een waarschuwing nog beter.""

Overtredingen

Maar daar dacht de Inspectie anders over. Dat ziet het Brabants Landschap als
bedrijf en, omdat dit bedrijf die asbestplaatjes heeft opgeraapt, zelfs als een
'asbestverwijderend bedrijf'. En dat heeft vervolgens zonder vergunning
(certificaat) gewerkt. Als die gedachtegang wordt gevolgd, en dat doet de
Inspectie, hebben de medewerkers van het Brabants Landschap als
asbestverwijderaars maar liefst acht grove overtredingen begaan, die samen goed
zijn voor die boete van 57.000 euro.

Je kunt praten als Brugman, en dat heeft Baan ook gedaan. Maar hij kreeg geen
gehoor. ""Ze hebben geen notie van de verhoudingen in het buitengebied, van de
omstandigheden waarbinnen wij ons werk doen. Ze zien de oprukkende criminaliteit
niet, en hoe wij daaraan gemotiveerd het hoofd bieden."" Baan ziet vooral
bureaucraten, die casussen als dossiers behandelen. ""We probeerden eerder
justitie te betrekken bij ons werk, maar de officier zegt geen tijd te hebben
voor overleg. Wel voor de vervolging van onze gewonde boswachter.""

Maar Baan is de beroerdste niet. Hij biedt ambtenaren van de Inspectie,
Justitie, en natuurlijk de gemeente Zundert een 'groene stage' aan. ""Kom eens
kijken wat er werkelijk speelt, en ga dan door met de behandeling van dossiers.""
De beoordelingen zullen in het vervolg heel anders zijn, daarvan is Baan
overtuigd. Hij blijft een bemiddelaar.

'Als wij onze nek uitsteken, willen we ons wel gesteund voelen door de
overheden. En dat is niet het geval.'

'We probeerden eerder justitie te betrekken bij ons werk, maar de officier zegt
geen tijd te hebben voor overleg'




VIEW ORIGINAL PAGE:

GRAPHIC: Jan Baan: 'Kom eens kijken wat er werkelijk speelt'.
foto Ton Toemen

LANGUAGE: DUTCH; NEDERLANDS"
164107911,2015-07-04T00:00:00,'Wij kunnen dit drama niet meer aan',7,Trouw,,SEADA NOURHUSSEN,,Buitenland,,819,,"Interview Hoofd UNHCR hekelt Europese afspraak over 'vrijwillige opvang' van
vluchtelingen en pleit voor flexibele, tijdelijke visa


António Guterres (66) oogt moe. De Hoge Commissaris van de UNHCR, de
vluchtelingenorganisatie van de Verenigde Naties, moet in één dag interviews
geven en praten met ministers Koenders (buitenlandse zaken) en Ploumen
(buitenlandse handel en ontwikkelingssamenwerking). Over een paar uur stapt hij
weer in een vliegtuig naar een volgende afspraak.



""Ik ben niet zozeer moe, eerder erg ongerust"", nuanceert de oud-premier van
Portugal. ""De wereld is een gekke plek geworden. We zijn niet meer in staat om
crises te voorkomen. Er is een opeenstapeling van conflicten: Zuid-Soedan, de
Centraal-Afrikaanse Republiek, Oekraïne, Burundi, Jemen, Libië, Mali en
natuurlijk de megacrisis Syrië. Die we onderhand wel de megacrisis Syrië-Irak
kunnen noemen. En de oude crises sterven ook niet. Dat leidt tot historisch hoge
aantallen vluchtelingen.""

Guterres somt cijfers op die in het zojuist gepubliceerde, halfjaarlijkse
UNHCR-rapport staan: ""In 2010 waren er wereldwijd dagelijks 11.000
vluchtelingen. In 2011 14.000, in 2012 23.000, in 2013 32.000 en in 2014 42.500.
Wereldwijd zijn er nu 60 procent meer mensen verdreven dan tien jaar geleden.
Behalve dat hun verhalen stuk voor stuk tragisch zijn, kan de humanitaire wereld
deze mensen nu ook niet meer het minimale niveau van bescherming en hulp bieden
omdat de financiering achterblijft.

""Het idee dat de humanitaire gemeenschap de troep altijd wel opruimt, is niet
langer reëel. Wij kunnen dit drama ook niet meer aan. Dus we hebben meer hulp en
geld nodig van de internationale gemeenschap. Niet alleen voor de vluchtelingen
zelf, maar ook voor landen die de vluchtelingen opvangen. Want hoe indrukwekkend
het aantal bootvluchtelingen richting Europa ook lijkt, 86 procent van alle
vluchtelingen wordt opgevangen in ontwikkelingslanden. Slechts een klein deel
komt naar Europa.""

Maar Europa, geconfronteerd met het drama van gedwongen migratie door gruwelijke
beelden van verdronken vluchtelingen op de Middellandse zee, lijkt vooral
afwerend te reageren. Hongarije bouwt een hek om zich heen, Denemarken
herintroduceert grenscontroles en EU-landen hebben groen licht gegeven voor een
militaire missie tegen de boten van mensensmokkelaars.

Hoe aanschouwt de beschermheer der vluchtelingen, zelf een Europeaan, deze
Europese reactie op het drama?

""Laat ik beginnen met te zeggen dat ik het hoopvol vind dat het aantal mensen
dat de verdrinkingsdood sterft op zee dankzij meer Europese reddingsoperaties
onlangs is gedaald."" In april waren dat er 1308, ongekend hoog, in mei en juni
stierven 80 bootvluchtelingen door verdrinking. ""Ook zijn er landen die het goed
doen in de opvang van vluchtelingen. Duitsland en Zweden vangen samen 46 procent
van de asielzoekers in Europa op. Maar ik ben ook heel teleurgesteld dat de door
de Europese Commissie voorgestelde verdeelsleutel van vluchtelingen over
Europese landen vervangen is door afspraken op basis van vrijwilligheid.""

""Landen als Italië en Griekenland hebben de middelen gewoon niet. Er is gebrek
aan verantwoordelijkheid en solidariteit in een aantal Europese landen. Ook in
het aanpakken van grondoorzaken in de landen waar de vluchtelingen vandaan
komen; conflicten voorkomen, echte ontwikkeling stimuleren, klimaatverandering
tegengaan. We zijn ver verwijderd van het creeren van omstandigheden waarin
mensen in hun omgeving kunnen blijven. En om mensen manieren te bieden Europa
legaal binnen te komen, zoals flexibele, tijdelijke visa. Brazilië
experimenteert daar al mee voor Syriërs.""

Guterres benadrukt dat de UNHCR zich ontfermt over hen die oorlog en vervolging
vrezen. ""Wij gaan niet over migratiebeleid van landen. Maar een realistischer
benadering van migratie zou in Europa raadzaam zijn. Persoonlijk vind ik
migratie noodzakelijk. Mijn 93-jarige moeder wordt verzorgd door migranten.
Portugal heeft een werkloosheidscijfer van 14 procent, maar toch staan er geen
Portugezen aan haar bed.""

Guterres' toon richting wat hij 'het globale noorden', het Westen, noemt is
harder dan toen hij in 2013 met Trouw sprak. De cijfers zijn dan ook
alarmerender. ""En het gaat waarschijnlijk alleen maar erger worden. Denk aan
watertekorten, voedselonzekerheid, natuurrampen. Dus manifestaties van
xenofobie, islamofobie en racisme in Europa zijn zeer zorgelijk.""

Twee jaar geleden zei Guterres nog dat hij, ondanks de destijds al aanzwellende
vluchtelingenstromen, optimistisch was. Hoe zit dat nu? ""Ik ben niet
optimistisch of pessimistisch. Ik ben vastberaden om te vechten voor
solidariteit met de slachtoffers van conflict. Gelukkig zijn er ook heel veel
Europese organisaties, kerken en individuen die de Europese waarden van
verlichting en tolerantie nog uitdragen.""

In mei en juni stierven 'maar' 80 bootvluchtelingen, dat is hoopvol




VIEW ORIGINAL PAGE: ,

GRAPHIC: 'Er is een gebrek aan verantwoordelijkheid en solidariteit in Europese
landen', zegt António Guterres (m), hier op bezoek in Syrië.
Foto AP

LANGUAGE: DUTCH; NEDERLANDS"
164107912,2015-07-04T00:00:00,Regering koppelt huwelijkskandidaten,7,Trouw,,CAROLIEN OMIDI,,Buitenland; Blz. 17,,550,,"standplaats Teheran


Wat is je gewicht? Welke ayatollah volg je? Kijk je naar satellietkanalen? Het
zijn vragen die je moet beantwoorden als je wilt dat de Iraanse regering een
huwelijkspartner voor je zoekt.



Dat kan tegenwoordig via de datingsite hamsan.tebyan.net, die de regering
onlangs heeft gelanceerd. Het is het nieuwste initiatief om het huwelijk te
promoten. Iran heeft 11 miljoen volwassen singles die helemaal niet trouwlustig
zijn, en als er niets gebeurt, zal het bevolkingsaantal van 80 miljoen in de
toekomst flink slinken en staat Iran een enorm vergrijzingsprobleem te wachten.
Geen huwelijk betekent in Iran immers geen kinderen. De autoriteiten spreken van
een familiecrisis.

Het was geestelijk leider ayatollah Ali Khamenei die de regering verzocht om
maatregelen te treffen. Zijn doel is juist om de bevolking te laten groeien tot
150 miljoen zielen in 2050.

Er is aan Iraanse datingsites geen gebrek. Via filteromzeilers kunnen Iraniërs
op internet illegale sites bekijken met daarop allerlei foto's van lachende
dames in kleurige minirokken, die op zoek zijn naar een partner. Ook foto's van
mysterieus in de lens kijkende macho-mannen in mouwloze hemden zijn ruim
vertegenwoordigd. Maar voor de Iraanse autoriteiten zijn dit soort sites
ordinaire, onislamitische vleesmarkten die misschien goed zijn voor een
kortstondig avontuur maar nooit kunnen leiden tot een stabiel huwelijk.

Op hamsan.tebyan.net gaat het er heel anders aan toe. Daar vul je je gegevens in
en een team van specialisten koppelt je dan aan de juiste kandidaat. Foto's zijn
uit den boze want partners dienen elkaar uit te kiezen op een goed karakter en
niet op een blits uiterlijk. Mocht er een goede match uitkomen waarbij de twee
huwelijkskandidaten elkaar zien zitten, dan moeten ze allerlei psychologische
testen ondergaan en wordt er ook een bijeenkomst met de twee families
georganiseerd.

Of de islamitische datingsite een succes zal worden, zal de toekomst moeten
uitwijzen. Maar mijn ongetrouwde kennissen zijn niet enthousiast. De site lijkt
vooral nuttig voor een beperkte groep van ultra-religieuze singles die echt geen
enkele gelegenheid hebben of willen hebben om het andere geslacht in het wild te
ontmoeten.

Maar het belangrijkste is wel dat de website aan de onderliggende redenen voor
het gebrek aan animo om te trouwen voorbij gaat. Dat zijn de hoge werkloosheid
en economische malaise in het land. Maar ook de wel erg materialistische
instelling van veel vrouwen. Als man tel je niet mee op de huwelijksmarkt
wanneer je niet over een baan, een auto en een huis beschikt. En dan dien je ook
nog vele goudstukken te beloven aan je aanstaande die ze ieder moment kan
opeisen. Gevolg: de Iraanse gevangenissen zitten bomvol met mannen die dit grote
bedrag niet konden ophoesten.

Deze week nog vertelde een Iraanse vriendin me dat de kersverse 56-jarige vrouw
van haar broer meteen wilde scheiden toen hij niet bereid bleek een huis voor
haar zoon uit een eerder huwelijk te kopen.

Trouwen is riskant en kost veel geld, zeker in Iran waar men niet onder wil doen
voor de buurman en bij huwelijksfeesten flink uitpakt. Bruiloften lijken
Iraniërs vaak beter af te gaan dan het huwelijk zelf. Met een datingsite alleen
zal de familiecrisis dan ook niet worden opgelost.




VIEW ORIGINAL PAGE:

LANGUAGE: DUTCH; NEDERLANDS"
164107913,2015-07-04T00:00:00,"Slik die bittere Europese pil, zegt Cyprus",7,Trouw,,"JANNE CHAUDRON, REDACTIE BUITENLAND",,Vandaag; Blz. 7,,682,,"Net als nu in Griekenland werden op Cyprus tijdelijke kapitaalrestricties
ingesteld. Daar hebben we nog steeds last van, zegt ondernemer Petrides.


De Cypriotische ondernemer Vassilis Petrides heeft één raad voor de Grieken:
slik de bittere Europese pil, want het alternatief is veel erger. ""Maar daarvoor
is het eigenlijk al te laat. Vijf maanden geleden hadden de Grieken al tot
overeenstemming moeten komen met Brussel. Nu worden aan beide zijden tactische
politieke spelletjes gespeeld"", zegt Petrides door de telefoon vanuit hoofdstad
Nicosia.



De Cypriotische ondernemer kent de Griekse situatie als geen ander. Twee jaar
geleden stond zijn eiland zelfs aan de rand van de afgrond. Een faillissement
dreigde toen de grootste banken van het eiland op omvallen stonden en het
Cypriotisch parlement een reddingsvoorstel van de Europese Unie wegstemde. Het
verzette zich tegen de verplichte heffing op spaargeld. Die was bedoeld om
zwartspaarders die hun geld via Cyprus probeerden wit te wassen, aan te pakken.


Net als nu in Griekenland werden op Cyprus tijdelijke kapitaalrestricties
ingesteld. Eilandbewoners konden niet meer dan 300 euro per dag opnemen,
creditcards en pinpassen werkten mondjesmaat, en voor overschrijvingen van meer
dan 5000 euro per dag was speciale toestemming vereist.

""Van die kapitaalrestricties hebben we lang last gehad"", zegt Petrides. Hij
staat aan het hoofd van Cosmos Trading, een toeleverancier van supermarkten. Pas
in april is de laatste kapitaalrestrictie beëindigd. Importeurs zoals Petrides
werden hard getroffen omdat zij krediet nodig hadden om hun buitenlandse
toeleveranciers te kunnen betalen. Maar ze mochten slechts 5000 euro per maand
overmaken naar andere landen.

""Dan moet je dus op zoek naar een alternatief. Je kan bijvoorbeeld aankloppen
bij een buitenlandse bank.""

De hervormingsmaatregelen die Cyprus onder druk van Brussel heeft moeten
doorvoeren, hebben een negatief effect gehad op de economie. De afgelopen twee
jaar is de economie gekrompen, maar minder hard dan aanvankelijk gedacht. De
werkloosheid is opgelopen tot 16 procent en de overheidssalarissen zijn flink
gekort.

Toch denkt Petrides dat de maatregelen die Brussel heeft afgedwongen nodig zijn
om de economie weer gezond te maken. Zelf ontsloeg hij 20 procent van zijn
personeel en leverde de helft van zijn salaris in.

Tot nu toe heeft de Griekse crisis weinig impact op het bedrijf van Petrides.
""Ik ben afhankelijk van een paar Griekse toeleveranciers, maar zij houden tot nu
toe het hoofd boven water. Ik vrees dat het van korte duur is. Als deze mensen
geen toegang meer hebben tot krediet, droogt de productie heel snel op.""

Petrides hoopt dat het rampenscenario - Griekenland uit de euro - kan worden
afgewend. Het wordt kantje boord, denkt hij. Dat heeft volgens Petrides ook te
maken met de instelling van de Grieken. Zonder morren werkt Cyprus momenteel
samen met de Europese instituties. ""Wij accepteren ons lot en wachten af, de
Grieken gaan sneller de straat op en leggen zich niet zomaar bij de situatie
neer. Dat hebben we de afgelopen vijf jaar wel gezien.""

Om daar onmiddellijk aan toe te voegen: ""De economische situatie in Griekenland
is slechter. De werkloosheid ligt hoger en de economische stagnatie duurt al
veel langer dan op Cyprus.""

Dat komt doordat de problemen volgens de Cypriotische ondernemer van een heel
andere aard zijn. Op Cyprus waren de veel te groot gegroeide banken de
belangrijkste veroorzakers van de crisis. De financiële sector was acht keer zo
groot als wat jaarlijks verdiend werd.

Petrides: ""In tegenstelling tot de Grieken was er weinig mis met de
overheidsfinanciën."" Dat maakt nogal een verschil volgens de ondernemer, want de
problemen in Griekenland zijn dieper geworteld in de samenleving. ""Denk aan de
corruptie, de omvang van de zwarte economie en het innen van belastingen dat
maar niet op gang komt. Het zijn zaken die voor de overheid veel lastiger zijn
om aan te pakken.""

Wij accepteren ons lot. De Grieken gaan sneller de straat op, maar hun situatie
is ook slechter.

Vassilis Petrides




VIEW ORIGINAL PAGE:

LANGUAGE: DUTCH; NEDERLANDS"
164107914,2015-07-04T00:00:00,Nieuwe plannen kabinet om huurstijging in te dammen,7,Trouw,,(TROUW),,Nederland; Blz. 14,,283,,"Sociale woningen


De kwaliteit van sociale woningen gaat zwaarder meetellen voor de jaarlijkse
huurverhoging. Minister Stef Blok heeft dat voorgesteld aan de Tweede Kamer.



Het betekent binnen korte tijd een nieuwe wijziging in de berekeningen van de
huren. De aanpak, die per 1 juli 2016 ingaat, moet leiden tot een rechtvaardiger
verdeling van de kosten, en moet huren betaalbaar houden voor mensen met lagere
inkomens.

De nieuwe regeling, mede gebaseerd op voorstellen van de Woonbond (huurders) en
Aedes (woningcorporaties), gaat ervan uit dat huurders die heel goedkoop in een
kwalitatief goede woning zitten daar meer voor betalen. Hun huur kan volgend
jaar dan extra stijgen tot maximaal 2,5 procent boven de inflatie. Is de huur al
hoog, dan mag alleen de inflatie worden doorberekend door de woningcorporaties.


Particuliere verhuurders worden in het plan van Blok uitgezonderd. Ze kunnen de
huur extra blijven verhogen met 2,5 procent. De Woonbond is daar niet blij mee.
""Huurders bij particulieren kunnen nu een veel hogere huurverhoging krijgen,
terwijl ze vaak al meer betalen dan bij een corporatie.""

Blok houdt deels ook vast aan zijn aanpak tegen het scheefwonen, waarbij mensen
die inmiddels een hoger inkomen hebben toch nog in een sociale woning zitten. Ze
moeten wel extra huurverhoging kunnen krijgen, en daarom wil Blok een
vijfjaarlijkse inkomenstoets. Gezinnen met een inkomen boven 38.950 euro kunnen
dan een verhoging tot 4 procent boven de inflatie krijgen opgelegd.

De Woonbond en Aedes betreuren dat. Ze denken dat een betere regeling mogelijk
is en doen onderzoek hoe mensen kunnen worden aangemoedigd door te stromen naar
duurdere woningen.




VIEW ORIGINAL PAGE:

GRAPHIC: Minister Stef Blok
foto ANP

LANGUAGE: DUTCH; NEDERLANDS"
164107915,2015-07-02T00:00:00,brieven,7,Trouw,,,,Opinie; Blz. 23,,592,,"Griekenland (1)

Ik ben om. De Grieken een referendum (Trouw, 9 juni), dan wij ook. Want het moet
niet gekker worden: als je als bedrijf bij een bank geld leent, en steeds maar
meer leent en na vijf jaar niet akkoord gaat met de leenvoorwaarden en je
aflossing niet betaalt, word je gewoon failliet verklaard. Punt uit. Zeker als
ik ook nog eens de bankdirekteur van van alles ga betichten.

Lucas de Groot Renesse

Griekenland (2)

De Griekse premier Alexis Tsipras krijgt in het hoofdredactioneel commentaar een
zwartere piet dan hem toekomt (Opinie, 30 juni). Want Tsipras heeft niet met
geld gesmeten en de Griekse jaarrekeningen vervalst. Dat deden zijn voorgangers
van de socialistische partij Pasok en de rechtse partij Nieuwe Democratie. Zij
gaven vanaf 2001, toen Griekenland toetrad tot de eurozone, tot aan 2009 de
begrotingstekorten te laag op, waardoor de Griekse economie er te rooskleurig
uitzag.

Toen hun bedrog werd ontdekt, ging Europa Griekenland miljarden lenen om
economisch in het reine te komen. De strenge voorwaarden verlaagden het
welvaartspeil van de Grieken en veroorzaakten werkloosheid. Het geld ging
bovendien niet naar de Grieken, maar naar crediteuren zoals Europese banken die
niet mochten omvallen.

Tsipras beloofde de kiezers de puinhoop van zijn voorgangers zo op te ruimen dat
de gewone Grieken er minder van zouden merken. Nu het niet lukt die
verkiezingsbelofte te houden, is het democratisch het volk in een referendum te
laten kiezen. Dat zouden meer politici moeten doen.

Henk Slechte Schiedam

Olympische Spelen

Het bericht dat Eurosport voor jaren de uitzendrechten van de Olympische Spelen
heeft binnengehaald (Trouw, 30 juni) is nou eens echt een win-win-situatie. De
gemeenschap bespaart honderden miljoenen, die de Nederlandse publieke omroep
anders zou uitgeven aan deze rechten, en wij kijkers blijven verschoond van twee
weken dag en nacht sport op televisie. Bravo, leve de commercie!

Theo Moonen Amsterdam

Sancties tegen Israël (1)

Oud-diplomaat Jan Wijenberg gaat er weer eens met gestrekt been in tegen Israël
(Opinie, 30 juni). Dat land zou steeds verder op weg gaan naar een genocide op
de Gazaanse bevolking. Toe maar! Een schandelijke beschuldiging, die Wijenberg
op geen enkele manier hard maakt of kan maken.

Daarbij doet Wijenberg het voorkomen alsof Israël zonder enige aanleiding Gaza
of Zuid-Libanon zal aanvallen. Als zich daar geen dreigende ontwikkelingen
zouden voordoen, dan kun je er volledig van uit gaan, dat Israël zijn militairen
gewoon thuis laat.

Wat Wijenberg niet vermeldt, is dat Hamas in Gaza zich al weer druk aan het
herbewapenen is en hetzelfde geldt voor Hezbollah in Zuid-Libanon. Deze
organisatie heeft de VN-resolutie van 2006 om af te zien van herbewapening
flagrant geschonden. Het wapenarsenaal van Hezbollah is nu groter dan van de
staat Libanon. Hezbollah bezit duizenden raketten, die inmiddels heel Israël
kunnen bestrijken.

Zowel Hamas als Hezbollah geven steeds te kennen Israël op enig moment weer te
zullen aanvallen. Dat Israël zich daarop voorbereid, is dus niet meer dan
logisch.

Geert Jager Houten

Sancties tegen Israël (2)

Het is duidelijk, de heer Wijenberg is voor opheffing van Israël (Opinie, 30
juni), en ik snap het. Als je kijkt naar bijvoorbeeld Libië, Syrië en Egypte,
zijn dat toonbeelden van onze West-Europese standaarden. En Hamas wil vrede,
onderdrukt de bevolking van Gaza niet, accepteert homo's, houdt zich wel aan het
internationaal recht. Kortom: droom maar lekker verder heer Wijenberg.

Marja Vis Nuenen




VIEW ORIGINAL PAGE:

LANGUAGE: DUTCH; NEDERLANDS"
164107916,2015-07-01T00:00:00,Het is teleurstellend dat de belastinghervorming van tafel is,7,Trouw,,,,Opinie; Blz. 23,,433,,"commentaar


De mening van de krant, verwoord door leden van de hoofdredactie en senior
redacteuren.

Afhankelijk van de uitlatingen van de diverse politieke leiders waren de
verwachtingen al niet hoog gespannen, toch is het teleurstellend dat
maandagavond de onderhandelingen over de belastinghervorming zijn mislukt.
Vrijwel alle partijen wensen om uiteenlopende redenen een vereenvoudiging van
het belastingstelsel, toch gaat het er deze kabinetsperiode niet meer van komen,
verwachten de coalitiepartners VVD en PvdA.



Voor het mislukken van de onderhandelingen zijn alle betrokken partijen
verantwoordelijk. D66-leider Alexander Pechtold zei eerder al dat hij te weinig
ambitie zag in de kabinetsplannen, maar evengoed kan worden gezegd dat hij en
andere leiders van fracties die bereid waren tot gesprekken over het
belastingstelsel te weinig durf en moed hadden om langer door te praten.
Kennelijk moeten er eerst verkiezingen komen voordat hervorming van het
belastingstelsel weer op tafel kan komen.

Er lagen kansen om tot verdere vergroening van het belastingstelsel te komen en
de belasting op arbeid te verlagen. Dit was een goed moment geweest, omdat voor
het eerst sinds 2008 de economie weer groeit. Er is daardoor geld beschikbaar om
stappen te zetten op deze twee terreinen. Over een langere periode gerekend had
verlaging van de kosten op arbeid mogelijk honderdduizend banen kunnen
opleveren. Die banen zijn zeer gewenst nu weliswaar de economie aantrekt maar
nog niet de werkgelegenheid.

Dat vergroening van het belastingstelsel noodzakelijk is, bleek ook weer vorige
week toen de rechter oordeelde dat de overheid te weinig doet om de CO2-uitstoot
verder te beperken.

Wat resteert is een lastenverlichting voor iedereen van 5 miljard euro,
opgebracht uit extra belastinginkomsten als gevolg van de economische groei. Na
de economische crisis van de afgelopen zeven jaar, waarbij velen zware offers
hebben gebracht, is dat wel goed nieuws. De verwachting is dat het kabinet
hiervoor in Tweede en Eerste Kamer een meerderheid krijgt, omdat niemand tegen
belastingverlichting zou zijn.

Toch blijft het wrang dat het kabinet bij zijn plannen koos voor een
tweetrapsraket, het eerste deel de belastingverlichting, het tweede deel de
belastinghervorming. Doordat de plannen uitlekten om de btw te verhogen op tal
van producten maakte dat tweede deel geen kans. Het was in dat licht beter
geweest als het kabinet één plan had gepresenteerd en dat inzet had gemaakt van
de onderhandelingen.

Eén plan als inzet, inclusief hervormingen, was achteraf beter geweest




VIEW ORIGINAL PAGE:

LANGUAGE: DUTCH; NEDERLANDS"
164107917,2015-07-01T00:00:00,Supermarkt buit boeren niet uit,7,Trouw,,JOOST MOREL,,Economie; Blz. 19,,683,,"Rapport LEI: Geen misbruik van markmacht


Als de discussie over 'eerlijke prijzen' voor boeren en tuinders in Nederland
weer oplaait, wordt vaak met de beschuldigende vinger naar supermarkten gewezen.
Maar dat is niet terecht. Supermarkten, tussenhandelaren en verwerkers
realiseren geen bovenmatige winst over de rug van agrariërs.



Dat valt te lezen in het Landbouw-Economisch bericht van het Landbouw Economisch
Instituut (LEI), dat gisteren uitkwam. Hierin duidt het instituut van Wageningen
University de belangrijkste cijfers die jaarlijks worden verzameld over de land-
en tuinbouw. In opdracht van toezichthouder Autoriteit Consument en Markt (ACM)
deed het LEI het afgelopen jaar onderzoek naar de verdeling van winstmarges in
de voedselketen.

Daarbij is gekeken naar de nettowinstmarge per euro omzet van de verschillende
bedrijven in de keten. Voor alle bedrijven geldt dat de gemiddelde winstmarge
per euro niet boven de 3 procent uitkomt. Bij de boer of tuinder wisselen jaren
van verlies en winst elkaar af. Supermarkten hadden in de jaren 2011 tot en met
2013 een gemiddelde winstmarge van slechts 1 à 2 procent. Volgens het LEI geven
deze cijfers aan dat er geen partijen zijn die aantoonbaar agrariërs uitbuiten.


De voedselketen is de aaneenschakeling van bedrijven die tussen boer en de
consument in zit. Hoe meer bedrijven de keten telt, des te groter het verschil
tussen de prijs die de boer krijgt en de prijs die de consument in de winkel
betaalt. Bij producten met een hogere mate van bewerking, zoals bij
pluimveevlees en brood, gaat meer dan de helft van de consumenteneuro naar de
verwerkers, aldus het LEI.

Het instituut onderzocht acht producten: aardappelen, appels, brood, eieren,
komkommer, paprika, kipfilet en uien. Globaal krijgt de boer of tuinder tussen
de 20 en 30 cent voor elke euro die de consument aan het product uitgeeft.

Het rapport toont evenmin aan dat het verlies van bedrijven uit de voedselketen
wordt veroorzaakt door 'misbruik van marktmacht', zo doelt het LEI op de
veronderstelde sterke positie van supermarkten. Verkoopprijzen in de keten
hangen juist sterk met elkaar samen en prijsstijgingen worden niet per se
sneller doorberekend dan prijsdalingen.

De prijs van producten in de schappen wordt sterk bepaald door het aanbod,
blijkt uit het onderzoek. 'Is het aanbod krap, dan is de prijs hoog, zoals bij
eieren begin 2012', toen de traditionele kooien voor leghennen werden verboden.
'En de prijzen van aardappelen zijn in het lopende seizoen 2014-2015 heel laag,
door het grote aanbod. Voor paprika en komkommers geldt dat de prijs sterk
reageert op aanbod uit binnen en buitenland. In de winter, bij een beperkt
aanbod, is de prijs wel twee keer zo hoog als in de zomerperiode met een groot
aanbod.'

Toch beperkt het beeld van een prijsbepalende supermarkt zich niet alleen tot
Nederland. De 'eerlijke prijzendiscussie' woedt ook in Spanje, Frankrijk en
België. Ook daar worden prijzen gecontroleerd om transparantie van de markt te
vergroten en inzicht te ontwikkelen in de oorzaken van hoge en lage prijzen.

Werkgelegenheid in land- en tuinbouw loopt sterk terug

Uit het rapport van het LEI blijkt dat het aantal Nederlanders werkzaam in de
land- en tuinbouw sinds het jaar 2000 flink is gedaald. Vijftien jaar geleden
was dat er nog 1 op de 33. Het afgelopen jaar was dat er slechts 1 op de 50.

Ook het aantal bedrijven in de land en tuinbouw daalt. In 2014 waren er in
Nederland 65.000 land- en tuinbouwbedrijven, bijna tweeduizend minder dan in
2013. In de tuinbouw en intensieve veehouderij kromp het aantal bedrijven sinds
de eeuwwisseling met in totaal 53 procent.

De sterke daling in deze sectoren heeft onder meer te maken met beleid op het
gebied van milieu en dierenwelzijn.

Daarnaast is tussen 2000 en 2014 de totale landbouwgrond in Nederland ruim
135.000 hectare kleiner geworden, een daling van zo'n 7 procent. Dat is 10.000
hectare minder dan de provincie Utrecht. Meer dan driekwart van dit areaal is
omgezet in bebouwd gebied.

Bij de boer of tuinder wisselen jaren van verlies en winst elkaar af




VIEW ORIGINAL PAGE:

GRAPHIC: De prijs van komkommers reageert sterk op aanbod uit binnen- en
buitenland.
foto Liesbeth van der Wal, HH

LANGUAGE: DUTCH; NEDERLANDS"
164107918,2015-07-01T00:00:00,De huizen vliegen weer weg,7,Trouw,,VAN ONZE REDACTIE ECONOMIE,,Economie; Blz. 17,,636,,"Meer vraag, minder aanbod, kortere doorlooptijd, dus ruiken de huizenverkopers
hun kans


Nee, dit had ABN Amro eind vorig jaar niet voorzien. Maar nu 2015 een half jaar
oud is, dringt zich echt het beeld op dat de huizenprijzen dit jaar met 3
procent stijgen en de verkopen 10 procent hoger uitkomen dan in 2014.



De bank rekende op een bescheiden procentje bovenop de prijzen van 2014 en
stabilisatie van het aantal verkochte huizen. Immers, de economie trekt aan, de
rente is laag en dat helpt potentiële kopers over hun koudwatervrees heen. Maar
wie de sprong in het diepe aandurft, mag dit jaar minder lenen voor de aankoop
van een huis. En vaders en moeders mogen huizenkopende kinderen niet langer een
ton belastingvrij schenken, maar nog ongeveer de helft. Dat zou al te wilde
bewegingen op de huizenmarkt wel temperen, schatte de bank in.

Toch zijn er in de eerste vijf maanden van dit jaar al ruim 60.000 woningen
verkocht, 8400 meer dan in dezelfde periode vorig jaar, schrijft ABN
Amro-econoom Philip Bokeloh in de Woningmarktmonitor die zijn bank gisteren deed
uitkomen.

Huizen gaan sneller van de hand. Ze staan gemiddeld vier maanden te koop; op het
dieptepunt van de markt in 2013 was dat zes maanden. Er staan ook minder huizen
te koop. Bokeloh telde er in mei 174.000 op http://huizenzoeker.nl en dat zijn
er 37.000 minder dan een jaar eerder.

Meer vraag, minder aanbod, kortere doorlooptijd, dus ruiken huizenverkopers hun
kans. Na vijf jaar van dalende vraagprijzen, durfden ze in mei een kleine
procent meer te vragen. Het bewijs van 'een voorzichtige verschuiving van de
onderhandelingsmacht richting verkopers', aldus de econoom.

En dit is niet louter een verhaal over de populaire steden in de Randstad.
Elders is de trend misschien minder krachtig, maar 'de toename van verkopen is
vrijwel overal in Nederland waar te nemen'.

Dan is de prangende vraag: hoe kan dat? Mogelijk, schrijft Bokeloh, kijken we
aan tegen een sprintje van kopers die nog voor 1 juli alles in kannen en kruiken
wilden hebben. Vandaag verlaagt de overheid de grens waaronder huizen nog onder
de Nationale Hypotheek Garantie vallen van 265.000 naar 245.000 euro. Bovendien
moeten banken vanaf vandaag écht de strengere inkomensnormen aanhouden die het
Nibud begin dit jaar uitvaardigde. Dat betekent dat iemand die 30.000 euro per
jaar verdient zo'n 9500 euro minder hypotheek kan krijgen, wie jaarlijks 70.000
euro verdient, scheelt het ruim 28.000 euro aan hypotheekruimte.

Zo'n kooppiek deed zich eind vorig jaar ook voor, toen veroorzaakt door kopers
die nog wilden profiteren van de ruimhartige schenkingsregeling voor ouders.
Mede op de verwachte terugslag na 1 januari baseerde ABN Amro zijn voorzichtige
prognose voor 2015. En die kwam niet uit.

Daarnaast zegt de bank de invloed van de Europese Centrale Bank op de
economische groei licht te hebben onderschat. De ECB pompt geld in de economie
en dat drukt de rente, ook die op hypotheken.

Voeg daarbij dat de Nederlandse economie met 2 procent harder groeit dan gedacht
en het veel positievere beeld van de woningmarkt is wel te verklaren.

Erg veel lager dan de rente nu is, zal die niet worden, voorziet Bokeloh.
Sterker, 'een stijging valt niet uit te sluiten'. Nieuwe regels dwingen banken
hogere buffers aan te houden, zodat ze minder kwetsbaar zijn als er een nieuwe
crisis opdoemt. Hogere buffers kosten geld en wellicht laten de banken de klant
daarvoor betalen, aldus de econoom. Maar veel zal het niet zijn, voegt hij er
geruststellend aan toe.

Recent waagde zich een aantal buitenlandse banken - Maple uit Canada, Venn uit
Groot-Brittannië, Goldman Sachs uit de VS - op de Nederlandse hypotheekmarkt.
Die nieuwe concurrentie houdt de rentes vast in toom.

'De toename van verkopen is vrijwel overal in Nederland waar te nemen'




VIEW ORIGINAL PAGE:

GRAPHIC: Er staan minder huizen te koop: 174.000 in mei op
http://huizenzoeker.nl, 37.000 minder dan een jaar eerder.
foto peter hilz, hh

LANGUAGE: DUTCH; NEDERLANDS"
164107919,2015-06-30T00:00:00,Wat heeft de Griek nog te kiezen?,7,Trouw,,,,Vandaag; Blz. 1,,735,,"Vannacht loopt de steun aan Athene officieel af, uren later moeten de Grieken
1,6 miljard euro aflossen aan het IMF. Gisteren verklaarde een
regeringswoordvoerder dat het land niet zal betalen. Is er een oplossing? Veel
hangt af van het referendum waarin de Grieken zich zondag moeten uitspreken.
Premier Tsipras riep gisteren opnieuw op tot een nee-stem, die de Griekse
onderhandelingspositie zou versterken. Wat zijn de gevolgen van een 'ja'of
'nee'?

JA

De laatste peilingen in Griekenland geven het 'ja'-kamp een kleine voorsprong in
de peilingen. Maar waarover stemmen de Grieken precies? Het voorstel van de
eurolanden en het IMF van afgelopen donderdag, zegt de regering. Nee, stellen de
geldschieters, dat is van tafel sinds de Grieken wegliepen bij de
onderhandelingen. Volgens Europese regeringsleiders is de vraag simpelweg: wilt
u binnen de euro blijven of niet?

Een ja-stem betekent feitelijk dat het volk wil dat de regering opnieuw gaat
onderhandelen met de geldschieters. Dat kan, ook nadat Griekenland morgenochtend
zes uur Nederlandse tijd verzuimt om de 1,6 miljard euro die het aan het IMF
moet betalen te voldoen. Voorzitter Jeroen Dijsselbloem van de eurogroep is de
afgelopen dagen blijven herhalen dat 'de deur voor verdere onderhandelingen'
open blijft.

Wat zal de regering Tsipras doen met een 'ja'? Openlijk stelt Tsipras dat hij
dan 'bij het stippellijntje zal tekenen'. Maar hebben de geldschieters voldoende
vertrouwen dat deze regering de maatregelen ook daadwerkelijk zal uitvoeren? De
maanden van vertraging en het continu frontaal aanvallen en neerhalen van de
overige eurolanden en het IMF hebben veel irritatie opgeleverd.

Het is bovendien onzeker of Tsipras er politiek wel in slaagt - ook met een
mandaat uit het referendum - zijn Syriza-partij in een nieuw
onderhandelingsresultaat mee te nemen. Een steeds grotere groep in zijn partij
koerst liever af op een breuk, met alle gevolgen van dien. Een ja-stem kan
Tsipras opvatten als een verkiezingsnederlaag, en dan kan hij zijn aftreden
aankondigen. Een technocratische interimregering - zoals eerder Lucas Papademos
in Griekenland, of Mario Monti in Italië - zou de maatregelen kunnen doorvoeren,
of er komen wéér nieuwe verkiezingen. Er blijft in elk geval uitzicht op verdere
financiële steun, een Grexit is weer iets verder weg.

NEE

Een overgrote meerderheid van de Grieken wil in de eurozone blijven, zo blijkt
telkens opnieuw uit peilingen in het land. Maar een eveneens grote meerderheid
steunt de strijd van premier Tsipras en wil af van de bezuinigingen waar het
land al jaren onder zucht. 'Het zal een paar jaar moeilijk worden, maar laat ons
eindelijk weer beslissen over ons eigen lot', klinkt het steeds vaker in Athene.


Stemmen de Grieken tegen verdere onderhandelingen met de geldschieters, dan kan
de grofweg 330 miljard euro aan schulden die het land nu nog heeft - aan het
IMF, de ECB en de overige eurolanden - zo goed als afgeschreven worden
beschouwd. Het land heeft simpelweg het geld niet om ze te voldoen. Ondanks
openlijk geflirt met landen als China en Rusland lijkt de kans miniem dat er een
reddende engel met vele tientallen miljarden het land overeind zal houden.

Een acute vraag, die eigenlijk voor het referendum beantwoord moet worden, is
wat er gebeurt met de Griekse banken. Als het land morgen vroeg het IMF niet
heeft terugbetaald, dan kan de Europese Centrale Bank besluiten de noodsteun aan
de banken stop te zetten. Dan zijn de banken failliet, en kunnen de Grieken niet
langer bij hun spaargeld.

De regering Tsipras blijft zeggen dat een nee-stem niet betekent dat het land de
eurozone verlaat, en verwijt diegenen die dat wel zeggen de mensen bang te
maken. Maar het land zal iets moeten. Pensioenen en ambtenarensalarissen moeten
betaald worden. Als dat niet in euro's kan, komt er waarschijnlijk een nieuwe
munt.

Die munt zal in waarde kelderen ten opzichte van de euro. Importen worden
schreeuwend duur en de inflatie zal omhoog schieten. De euro blijft voorlopig
bestaan in het land - denk aan de miljarden die mensen de afgelopen maanden
'onder de matras' hebben gelegd. Technisch gezien kan een land niet uit de euro
stappen, of gezet worden. Maar de optelsom van een nieuwe munt, geen toegang tot
de centrale bank van de eurozone en banken die failliet zijn - dat lijkt toch
sterk op een Grexit.

Vandaag 4|5|6: Meer nieuws

Opinie 21: Commentaar




VIEW ORIGINAL PAGE:

LANGUAGE: DUTCH; NEDERLANDS"
164107920,2015-06-29T00:00:00,Kwetsbaar Tunesië staat voor dilemma,7,Trouw,,MARIJN KRUK,,Vandaag; Blz. 3,,708,,"Terroristische aanslagen


Overheid kan niet om extremisme heen

Extra beveiliging van vliegvelden, het oproepen van reservisten, de sluiting van
moskeeën die ervan worden verdacht radicaal gedachtengoed te prediken.

Het is een greep uit het pakket maatregelen dat de Tunesische overheid
afkondigde in reactie op de terreuraanslag in de badplaats Sousse, afgelopen
vrijdag. Hier opende een moslimextremist het vuur op een strand vol buitenlandse
toeristen. Achtendertig van hen lieten daarbij het leven.



Alsof de aanslag op het Bardo-museum in hoofdstad Tunis nog niet afdoende was om
de autoriteiten te doordringen van de ernst van de terrorismedreiging in
Tunesië. Hierbij kwamen op 18 maart vierentwintig mensen om het leven, waaronder
twee schutters. Ook hier waren vooral buitenlandse toeristen doelwit. Dat was
eens en nooit weer, klonk het toen.

Maar na de tweede bloedige aanslag kan niemand er meer omheen dat Tunesië een
gigantisch probleem met extremistische moslims heeft. Niet alleen de toekomst
van de toerismesector - cruciaal voor de economie - is in het geding. Het
voortbestaan van de prille Tunesische democratie staat op het spel.

Op 14 januari 2011 maakte een volksopstand een einde aan het dictatoriale regime
van Zine El Abidine Ben Ali. Het was het begin van wat toen nog hoopvol
Arabische Lente werd genoemd. Uiteindelijk zou Tunesië het enige land blijken
dat een min of meer succesvolle democratische transitie doormaakte. In Egypte
zegevierde de dictatuur, landen als Jemen, Libië of Syrië vervielen in chaos en
burgeroorlog.

Toch was ook in Tunesië al vrij snel duidelijk dat niet alle ontwikkelingen
positief waren. Nu er was afgerekend met het repressieve regime van Ben Ali,
zagen naar Europa uitgeweken radicale predikers hun kans schoon. Hun boodschap
viel in vruchtbare aarde. De toch al fragiele economie was ingezakt,
voedselprijzen stegen en de werkloosheid nam snel toe.

Dat er iets grondig mis was bleek in het najaar van 2012, toen honderden
militante salafisten de Amerikaanse ambassade in Tunis bestormden. In de aanloop
naar deze aanslag had de beruchte jihadist Seifallah Ben Hassine (alias 'Abu
Iyadh') Ansar al-Sharia opgericht, een militante organisatie die zich spoedig
naar buurland Libië zou uitbreiden. Opzichtig zwaaiden de leden met zwarte
vlaggen in de straten van de hoofdstad.

De interimregering, onder leiding van de islamitische partij Ennahda, zag daar
aanvankelijk weinig gevaar in. Ennahda beschouwde Ansar al-Sharia als een groep
die van het juiste pad was afgedwaald en die via de dialoog tot de democratie
kon worden bekeerd.

De bestorming van de Amerikaanse ambassade dwong de regering tot ingrijpen. Maar
zelfs als zij de moslimextremisten wilde aanpakken, dan ontbrak het benodigde
instrumentarium. De politiestaat van Ben Ali was goeddeels ontmanteld,
veiligheidsdiensten disfunctioneel.

Ondertussen oefende de strijd tegen het regime van Bashar al-Assad in Syrië een
grote aantrekkingskracht uit op jonge Tunesische jihadisten. Vorige zomer werd
het aantal Tunesiërs dat naar Syrië was afgereisd geschat op 3000 - verreweg het
hoogste van alle landen. Minstens het dubbele aantal werd verhinderd af te
reizen, hetgeen veel zegt over het radicale potentieel.

Ook de regionale context speelt een rol. Via de poreuze grens met Libië vinden
wapens gemakkelijk hun weg Tunesië in. Op het grensgebied met Algerije zijn tal
van gewapende groepen actief. Ze verdienen gigantische bedragen met smokkel. Een
daarvan, Okba Ibn Nafaa, wordt verantwoordelijk gehouden voor de aanslag op het
Bardo-museum.

Volgens terrorisme-experts zou de aan Al-Qaida gelieerde groep een signaal aan
de Tunesische overheid hebben willen afgeven om de smokkelpraktijken ongemoeid
te laten.

Na deze tweede grote aanslag in korte tijd zien de Tunesiërs zich voor een
dilemma geplaatst. Een softe houding kan leiden tot nieuwe aanslagen en chaos.
Harde maatregelen tegen potentiële terroristen dreigen ten koste te gaan van de
fel bevochten burgerlijke vrijheden. President Essebsi wil een gezamenlijke
aanpak met westerse landen. Duidelijk is hoe kwetsbaar de democratie in Tunesië
nog steeds is.

Harde maatregelen tegen potentiële terroristen zetten fel bevochten vrijheden
onder druk




VIEW ORIGINAL PAGE:

GRAPHIC: Tunesiërs protesteren zaterdagavond in Sousse tegen de aanslag op het
hotel van vrijdag.
foto EPA
Rouwende toeristen gisteren op het strand bij Sousse, waar 38 vakantiegangers
werden vermoord.
foto AFP

LANGUAGE: DUTCH; NEDERLANDS"
164107921,2015-06-27T00:00:00,brieven,7,Trouw,,,,Opinie; Blz. 29,,526,,"lezers@trouw.nl Postbus 859, 1000 AW Amsterdam

Loslaten

Dementie in mijn nabije omgeving confronteert me met mijn eigen gehechtheid aan
een zekere orde in mijn hoofd, mijn planning, mijn uiterlijk en mijn relaties.
Terwijl ik heel goed besef dat ik deze 'orde' niet ben en die dus echt ooit los
zal moeten laten. Ook zie ik hoe dat eerste loslaten van die orde voor de
demente zelf een zekere bevrijding en ontspanning oplevert. Toch hoop ik dat
dementie mij bespaard zal blijven. Bert en Jean-Jacques: ik begrijp jullie
allebei. Al ben ik voor mezelf voorlopig geneigd de conclusie te trekken dat de
bewustwordingsprocessen rond dementie vooral aan degenen om de demente heen
voorbehouden zijn.

Nelien van Doorn Vianen

Humor bij politie

Als betrokken burger heb ik last van een groeiende ergernis over de plek die
sportkijkende medeburgers menen in te moeten nemen. Afgezien van
sportvandalisme, want dat is evident, kost het kijken naar sport ons als
samenleving ontzettend veel geld. Ephimenco klaagt erover dat de politie haar
actie voor een betere cao kracht bij wil gaan zetten tijdens de start van de
Tour (Trouw, 25 juni). Weet Ephimenco wel wat het salaris en de
arbeidsomstandigheden van de gemiddelde politieman/vrouw zijn? Namelijk ronduit
een schande voor een welvarend land als het onze. Menig columnist zal er zijn
neus voor ophalen. En die zit veilig achter zijn tafel. Onze politie verdient
veel meer waardering dan zij nu krijgt. En dat zij dat af moet dwingen door
actie te voeren tijdens een race wie het hardst kan fietsen, toch een
bijkomstigheid in het grote geheel van de dingen die er echt toe doen, vind ik
je reinste humor! Humor zet de dingen namelijk even weer goed in perspectief.

Olga Hartman Arnhem

Gebrek aan kennis

Dank je Tom, voor de geweldige tekening van 25 juni. Hij verbeeldt perfect het
gebrek aan kennis bij de heren Rutte en De Boer over de frustrerende situatie
voor werklozen. De werkloze is de schuldige en de hardwerkende Nederlander de
dupe. Met deze omkering tonen beiden bovendien een schrijnend gebrek aan
empathisch vermogen.

Theo van Emden Den Haag

Neem milieu serieus

De rechter tikt onze regering op de vingers over het falende klimaatbeleid
(Trouw, 25 juni). Ik vind het zo treurig dat iets dergelijks nodig is om ons
wakker te schudden. Milieu is door Den Haag ondergebracht bij Verkeer en
Waterstaat (tegenwoordig bekend als Infrastructuur en Milieu) en de aandacht
voor milieu is daar minimaal. Als onze bewindspersoon voor milieu, Wilma
Mansveld, de publiciteit haalt is dat onveranderlijk over de spoorwegen.
Infrastructuur dus. Het is hoog tijd dat Den Haag het milieubeleid weer serieus
gaat nemen.

Maarten Verrips Leiden

Kwalijke uitspraak

Hoe sympathiek ook, de klimaatideologische opvatting van de Haagse rechtbank (en
van uw krant) heeft veel te weinig oog voor de kwalijke (rechtspolitieke) kanten
van de uitspraak. Het zou goed zijn als deze uitspraak zo snel mogelijk van
tafel is. Hij zet de bijl aan de wortel van de democratie. De echte
verduurzaming van de economie zal toch vooral moeten komen via technologische
vernieuwing.

Kees van Ravenhorst Heemstede




VIEW ORIGINAL PAGE:

LANGUAGE: DUTCH; NEDERLANDS"
164107922,2015-06-27T00:00:00,Finnen pionieren met basisinkomen,7,Trouw,,"SANDER BECKER, REDACTIE BUITENLAND",,Vandaag; Blz. 6,,781,,"Eerste echte staatsexperiment van een Europees land


Gratis geld van de staat, de Finnen zien het helemaal zitten. Het nieuwe
centrum-rechtse kabinet, vorige maand geïnstalleerd, belooft in zijn
regeringsverklaring een 'proef met het invoeren van een basisinkomen'.
Voorstanders van zo'n universele toelage hangen de vlag al uit, maar dat lijkt
nog wat voorbarig.



De Finse proef wordt de eerste staatspoging van een Europees land om een
onvoorwaardelijk basisinkomen in te voeren. Details zijn nog niet uitgewerkt,
maar zeker is dat alle burgers recht krijgen op hetzelfde staatsinkomen. Deze
'basisuitkering' is onafhankelijk van iemands leeftijd of financiële situatie.
Rijk of arm, wel of geen baan, arbeidsongeschikt of kerngezond, iedereen
ontvangt evenveel geld - zonder enige tegenprestatie. Het bedrag moet hoog
genoeg zijn om sober van te leven. Wie meer verlangt, kan het aanvullen door
erbij te werken.

Premier Juha Sipilä van de liberale Centrumpartij omarmt het idee. In zijn ogen
is het basisinkomen een probaat middel om de armoede te bestrijden. Wie zijn
baan verliest, houdt immers nog genoeg over om in zijn eerste levensbehoeften te
voorzien.

Voordeel is ook dat alle huidige uitkeringen, van de kinderbijslag tot aan het
pensioen, komen te vervallen. Daardoor zijn er veel minder ambtenaren nodig, wat
een forse besparing oplevert. Dat verklaart deels waarom de rechtse
Centrumpartij iets voelt voor zo'n traditioneel links ideaal.

De premier mag het project dan zien zitten, zijn twee coalitiepartners lijken
minder enthousiast. De rechts-populistische Partij voor de Finnen (voorheen
'Ware Finnen') en de conservatieve Nationale Coalitiepartij hebben zich er nog
nauwelijks over uitgelaten. Praktische vragen zijn er ook in overvloed. Moet de
proef beginnen in regio's met veel werklozen, zoals de premier voorstelt? En hoe
hoog moet het inkomenzijn? Daarover lopen de meningen uiteen.

De Groenen vinden 440 euro per maand genoeg. De Linkse Alliantie neigt naar 620
euro, en de ultraliberale zakenman Björn Wahlroos denkt aan iets tussen de 850
en 1000 euro. Volgens David Cord, columnist bij de Helsinki Times, is er 1166
euro nodig om de armoede uit te bannen.

Aan de bevolking en het parlement zal het niet liggen. Volgens peilingen staat
79 procent van de Finnen en 65 procent van de Kamerleden achter het voorstel.
Verzet is er ook, bij boeren en nog sterker bij ambtenaren, die hun baan dreigen
te verliezen. Zij worden verdedigd door machtige vakbonden en de
sociaal-democraten, die niets willen weten van het basisinkomen. Enige sociale
onrust valt dus wel te verwachten als de proef er komt.

Tegenstanders noemen het project 'utopisch', tot mislukken gedoemd. Zij vrezen
dat mensen massaal hun baan opzeggen. Zo komt er te weinig belastinggeld binnen
en ontstaat er een 'profetariaat': een klasse van lanterfantende labbekakken.

Onzin, zeggen de fans van het basisinkomen. Ze wijzen op een vergelijkbaar
experiment in de Canadese stad Dauphin, in de jaren zeventig; daar zou de hele
samenleving hebben geprofiteerd en niemand zou de motivatie hebben verloren om
te werken. Ook Namibië, waar zes jaar geleden een proef liep, wordt vaak
aangehaald als succesverhaal. Maar, sneren de sceptici, als al die experimenten
zo geweldig waren, waarom zijn ze dan beëindigd?

Internationaal groeit de belangstelling voor het basisinkomen, vanwege de
economische crisis, de toenemende bestaansonzekerheid en de angst dat robots
veel werk zullen inpikken. Er zijn allerlei lokale initiatieven, en Zwitserland
overweegt in 2016 een referendum te houden over een basisinkomen van 2080 euro
per maand. Als de Finnen de primeur willen hebben, moeten ze dus opschieten.

Nederland voelt ook voor basisloon

De Groningse copywriter Frans Kerver (53) is sinds afgelopen maand de eerste
Nederlander die op een basisinkomen leeft. Een jaar lang krijgt hij 1000 euro
per maand, via crowdfunding opgehaald door de stichting
http://'Onsbasis-inkomen.nl'. Het betreft een zeer kleinschalig experiment met
slechts één proefpersoon, maar in de landelijke politiek wordt al nagedacht over
een grotere opzet. D66 en GroenLinks hebben zich positief uitgelaten over het
basisinkomen, en Tweede-Kamerlid Norbert Klein van de Vrijzinnige Partij hield
er deze week in Trouw een vurig pleidooi voor. Diverse grote Nederlandse steden
zouden het wel eens een tijdje willen proberen, Utrecht voorop. Ze worden
gesteund door opiniemaker Rutger Bregman, die in zijn boek 'Gratis geld voor
iedereen' bestrijdt dat mensen lui worden van een basisinkomen. Ook is er nog de
Nederlandse econoom Marcel Canoy, die heeft voorgesteld om het basisinkomen uit
te proberen in Leeuwarden.




VIEW ORIGINAL PAGE:

GRAPHIC: Een visstal op de Kauppatori-markt in de Finse hoofdstad Helsinki.
FOTO GETTY

LANGUAGE: DUTCH; NEDERLANDS"
164107923,2015-06-26T00:00:00,Vrees en onvrede in gasgebied,7,Trouw,,ONNO HAVERMANS,,De Verdieping,,1803,,"De bodem onder Loppersum is rustiger nu de gaskraan deels is dichtgedraaid. Maar
bovengronds broeit nog steeds het wantrouwen. De Groningers voelen zich
bedrogen, door de Nam en door de politiek. ""Op een dag wordt duidelijk dat de
kerk niet veilig is. Moeten we er dan maar een bunker van maken?""

Grazig groen land, wuivende wolken en daar tussenin rode plukjes bakstenen
huizen met een parmantig kerkje in het hart. Noordoost-Groningen is een
uitgestrekt genot voor wandelaars en fietsers, ook al waait de wind altijd
verkeerd. In de dorpen zegt iedereen je gedag, bewoners vegen hun eigen stoepje,
de noordelijke groenvoorziening houdt straten en plantsoenen bij. Rust en
ruimte.

De gaspompinstallaties zijn amper groter dan de boerderijen her en der. Bij
Zeerijp zoemt een boortoren, maar die is tijdelijk. Als straks bodemmonsters
zijn genomen van het zandsteen op ruim drie kilometer diep, en de geofoons zijn
geplaatst die aardbevingen op diepte moeten registeren, krijgt ook hier het
landschap zijn weidsheid terug.

En toch mort het Groningse volk. Jarenlang was de Nederlandse Aardolie
Maatschappij, die in 1963 begon met het leeghalen van 'de bel bij Slochteren',
een suikeroom. De exploitatie van het Groninger gasveld zorgde niet alleen voor
werkgelegenheid en een sprong voorwaarts in de Nederlandse welvaartsstaat, de
Nam was ook goed voor de dorpen en hun inwoners. Maar het enthousiasme is
radicaal omgeslagen in argwaan.

Waarom worden nu, ruim vijftig jaar later, pas bodemmonsters genomen en
gevoelige meetinstrumenten geplaatst? Waarom zijn nu pas plannen gemaakt om in
Italië, aan de Universiteit van Pavia die over een trilplaat beschikt, een
Groningse metselwoning na te bouwen om te zien wanneer hij onder het schudden
bezwijkt? Waarom doet de Nam zo moeilijk over het herstel van complexe schade
aan soms eeuwenoude boerderijen, kerken en huizen? Hoe gaat de beloofde
versterking uitpakken voor al die monumentale panden, het cultureel erfgoed van
het Groningse land?

'Eindelijk erkent Kamp dat meer gas er niet in zit', kopte Trouw drie dagen
geleden. 'Eindelijk staat de veiligheid van de bewoners voorop', verzuchtte
CDA-Tweede Kamerlid Agnes Mulder, nadat de minister had besloten dat dit jaar
niet meer dan 30 miljard kubieke meter gas mag worden gewonnen uit het Groninger
gasveld. Een kantelpunt?

Nee, schudt burgemeester Albert Rodenboog (CDA) van Loppersum. ""Het kantelpunt
was de zware beving bij Huizinge op 16 augustus 2012. Een half jaar later sprak
minister Kamp in een overvolle sporthal de inwoners van Loppersum toe, dat werd
zeer gewaardeerd. Maar hij nam het advies van Staatstoezicht op de Mijnen niet
over. Hij heeft toen niet ingegrepen, tot onze verbijstering. De productie is
met bijna 54 miljard kuub nog nooit zo hoog geweest als in 2013. Dat heeft heel
veel schade aangericht, aan gebouwen en in het vertrouwen.""

Nee, zegt ook Lambert de Bont, emeritus-hoogleraar kaakchirurgie aan het
Universitair Medisch Centrum Groningen en namens de Groninger Bodem Beweging
deelnemer aan de Dialoogtafel, waaraan overheden, maatschappelijke organisaties
en de Nam werken aan het herstel van vertrouwen. ""Wat de minister heeft besloten
had ook een jaar geleden al gekund.""

Risicovoller

Dertig miljard kuub is nog steeds een enorme hoeveelheid, aldus De Bont. ""Door
de winning van zo'n grote hoeveelheid gas verandert de druk in het veld en die
druk bepaalt de samendrukking van een steenlaag. In Loppersum komt het gas het
makkelijkst vrij omdat de porositeit van de zandsteenlaag hier het grootst is.
Maar dat geldt ook voor de samendrukking. Door het uitstelgedrag van de minister
is het hier alleen maar risicovoller geworden.""

De Bont maakte de twee grootste klappen mee, van 3.5 op de Schaal van Richter op
8 augustus 2006 bij Middelstum en van 3.6 in 2012 in Huizinge. ""Een enorme
ontploffing, het heftigste onweer dat je je kunt voorstellen. In 2006 had ik
flinke schade, die ik heb laten herstellen. Ik dacht echt dat het eenmalig was.
Na 2012 is het gevoel dat het veilig is, dat je overheid en Nam kunt vertrouwen,
verdwenen.""

Rodenboog is niet alleen teleurgesteld in de minister, hij voelt zich evenmin
gehoord door de Tweede Kamer, die telkens instemde met Kamps gasbesluiten en
geen gehoor gaf aan de oproepen uit Groningen. ""Als burgemeester ga ik over de
openbare orde en veiligheid. We hebben hier, ook met de omliggende gemeenten,
steeds gezegd: veiligheid voorop. Maar opeens gaan we daar niet meer over. Ik
word door de Kamer opzij geschoven, dat is heel raar.""

Onveilige scholen

Een jaar geleden bepaalde de Raad van State dat de vijf clusters rond Loppersum
zo veel mogelijk dicht moeten. Daardoor is het rustiger in het kerngebied,
zeggen Rodenboog en De Bont. ""Wij hebben à la minute gezien dat het werkt"", zegt
Rodenboog. ""Voordat de productie van het Groninger veld in 2002 werd opgepiekt
omdat de kleine veldjes leeg raakten was het hier ook rustig.""

De Nam haalt nu meer gas omhoog aan de zuidkant van het veld, bij Hoogezand en
Menterwolde. Maar voor de veiligheid maakt dat niets uit, waarschuwt Jacques
Wallage, een van de twee voorzitters van de Dialoogtafel. Het risico op een
forse beving blijft.

Bovendien kruipt het gas ondergronds van noord naar zuid, over een paar jaar is
het Loppersum-effect verdwenen en is ook hier de druk weer lager. ""Het idee dat
het hier nu rustig is, is relatief"", beseft De Bont. Burgemeester Roodenboog:
""Toen begin dit jaar in korte tijd drie miljard kuub werd gewonnen voor de
ondergrondse opslag bij Norg, was er meteen een aardbeving bij Wirdum. Dat
verband is niet wetenschappelijk aangetoond, maar wij weten wel dat het er is.""


Haast is dus geboden bij de versterking van huizen. Maar ook hier stapelt de
minister onderzoek op onderzoek en is nog geen norm vastgesteld. Wanneer is een
huis aardbevingsbestendig? En een kerk, een molen, een school?

Rodenboog greep in toen er begin dit jaar onduidelijkheid ontstond over de
veiligheid van twee basisscholen. Om de risico's vast te stellen, zouden de
leerlingen eruit moeten. De gemeente zette de Nam voor het blok en die stampte
in drie maanden tijd een tijdelijk gebouw uit de grond, op een van de
voetbalvelden aan de rand van het dorp. De christelijke basisschool Roemte en de
veel kleinere openbare Prinses Beatrixschool trokken er na de meivakantie samen
in. Vandaag openen de leerlingen het gebouw officieel.

""Het overviel ons allemaal wel"", vertelt Hilde Ubbens, leerkracht en intern
begeleider op Roemte. ""We dachten dat we telkens een klas in een ander lokaal
zouden onderbrengen, maar opeens kregen we het bericht dat we echt moesten
verhuizen. In ons eigen gebouw zitten nu Italiaanse onderzoekers die deskundig
zijn op het gebied van aardbevingen.""

Hoe lang het tijdelijke gebouw nodig is, weet niemand. ""We zijn een pilot voor
andere dorpen"", denkt meester Kees Kugel. ""In Appingedam, Bedum en Delfzijl
staan ook scholen die versterkt moeten worden."" Intussen ontstaat uit de
gedwongen samenwerking wellicht een nieuwe brede school. Loppersum staat immers
in krimpgebied. Het leerlingenaantal van Roemte trekt wel aan, maar dat komt
vooral doordat in dorpen als Garrelsweer, Wirdum en 't Zandt scholen sluiten en
dit nog de enige christelijke basisschool is in het gebied, legt directeur
Greetje Nomden uit. ""En ouders kiezen al lang niet meer alleen op grond van
geloof voor een school.""

Ook burgemeester Rodenboog mijmert stiekem al over nieuwbouw. Die forceerde hij
ook voor 47 woningen uit de jaren zeventig die te slecht waren om te worden
opgeknapt. Ook zijn er al veel schoorstenen vervangen door lichtgewicht
exemplaren die meer schokbestendig zijn. ""De minister heeft aan de Kamer beloofd
dit jaar drieduizend woningen in het gebied te versterken. Dat lukt hem niet,
maar ik denk dat hij nu die schoonstenen meetelt.""

Sloop en nieuwbouw is ook maar een beperkte oplossing. Vrijstaande woningen uit
het begin van de vorige eeuw, met hun karakteristieke rode bakstenen muren en
ornamenten, vragen om een zorgvuldige behandeling. ""De minister lijkt het
versterkingsprogramma aan te grijpen om de productie op een hoog niveau te
houden, maar dat willen we niet. We willen onze veiligheid terug, we willen geen
bunkers,"" zegt Rodenboog. ""Voor het versterken van woningen zijn miljarden
nodig, dan kun je beter aan de voorkant beperken door minder gas uit de grond te
halen, dan te dweilen met de kraan open.""

Bedreigde kerk

Lambert de Bont vreest dat de versterking hoe dan ook ten koste gaat van het
historische karakter van de gebouwen. ""Als je stalen constructies moet inbouwen
om huizen bevingbestendig te maken, moet je van binnen wel plafonds en
tussenmuren slopen. Dan blijft het er van buiten misschien mooi uitzien, maar
aan de binnenkant krijg je gipsplaten in plaats van houten balken en
vensterbanken. Het is cultureel erfgoed dat verloren gaat.""

Hij wijst naar de Petrus en Pauluskerk uit de dertiende eeuw, die in de top-100
van rijksmonumenten staat. Een toeristisch hoogtepunt - wie de gewelven met
fresco's van Maria en de beschermheiligen zelf wil bezichtigen kan de sleutel
halen in de Wereldwinkel om de hoek. Het kerkgebouw, dat behalve voor
kerkdiensten ook voor concerten wordt gebruikt, is vorig jaar nog gerestaureerd.
""Er komt een dag dat duidelijk wordt dat de kerk niet veilig is. Moeten we hem
nu maar vast inpakken? Daar loopt iedereen voor weg.""

De Bont tekent een vlinderdasje op een papieren servet. In de knoop zet hij de
aardbevingen. ""Dit wordt wel gebruikt bij risicomanagement. De knoop in het
midden is het risico dat je loopt, in de rechterstrik zie je de gevolgen, in de
linker de oorzaken. Wat je hier ziet is dat alle inzet gaat naar het beperken
van de gevolgen en kennelijk kom je daar mee weg als Nam en als minister.
Terwijl je toch beter kunt voorkomen dat rampen ontstaan.""

Burgemeester Rodenboog begrijpt dat sommige inwoners wegwillen uit Loppersum.
Tientallen huizen staan te koop, voor minder dan twee ton tot bijna een half
miljoen. ""Maar ook al staan hier prachtige huizen, je wacht wel even af voordat
je hier een woning gaat kopen. De markt zit helemaal op slot. De minister hield
aanvankelijk vol dat er geen verschil in waarde zat tussen dit gebied en een
vergelijkbare regio zonder aardbevingen. Maar nu erkent hij toch dat de is markt
verstoord. Iedereen zit te springen om een regeling waarbij de waardedaling al
vooraf wordt vastgesteld in plaats van een verrekening achteraf.""

Gek genoeg melden borden aan de randen van het dorp dat 'Loppersum bouwt'.
Inderdaad staat een hagelnieuw appartementencomplex klaar om te worden betrokken
en is het verstevigde fundament voor een grotere supermarkt al gestort. De
nieuwe doe-het-zelf-bouwmarkt is inmiddels open.

'Door het uitstelgedrag van de minister is het hier alleen maar risicovoller
geworden'




VIEW ORIGINAL PAGE: ,

GRAPHIC: Gescheurde grafzerken bij de eeuwenoude Petrus en Pauluskerk, die door
de gasbevingen wordt bedreigd.
foto's reyer boxem
De noodbarakken van basisschool Roemte. Onder druk van de gemeente bouwde de Nam
de barakken, omdat het bestaande schoolgebouw door de bevingen niet meer veilig
was.
reyer boxem

LANGUAGE: DUTCH; NEDERLANDS"
164107924,2015-06-26T00:00:00,brieven,7,Trouw,,,,Opinie; Blz. 25,,603,,"Hans de Boer

Die 'arme' werkgeversvoorzitter Hans de Boer krijgt heel wat over zich heen deze
dagen na zijn uitspraken over uitkeringsgerechtigden (Trouw, 25 juni).

Maar ach, uiteindelijk is dat het enige wat hem overkomt op dit moment. Nuchter
gesproken is Hans de Boer exact 'de juiste man op de juiste plek' als
vertegenwoordiger van de werkgevers bij VNO-NCW.

Het is pijnlijk duidelijk geworden hoe werkgevers over werknemers denken. Je
bent te oud of te jong, te hoog of te laag geschoold, je hebt te veel of te
weinig ervaring, je bent te langzaam (niet proactief) of te snel (te weinig
betrokken). Voor iedereen is er werk genoeg, zolang men het maar gratis en voor
niets doet, maar ook dat is geen garantie.

J.P.W. de Vries Amsterdam

Werk scheppen

Laten we VNO-NCW voortaan de vereniging van labbekakken noemen, totdat de bij
deze club aangesloten werkgevers zoveel nieuwe banen hebben gecreëerd dat de
lonen gaan stijgen en er volledige werkgelegenheid is. Werk scheppen is, naast
het rijker maken van aandeelhouders, ook een taak van ondernemers. Maar dat doen
de werkgevers van VNO-NCW veel te weinig.

Henk Daalder Nuenen

Ga langzamer rijden

Nu de rechter vaststelt dat de rijksoverheid de eigen beleidsplannen niet
uitvoert, moet alles uit de kast om het doel (25 procent CO2-reductie in 2020)
te halen. Twee maatregelen kunnen direct effect hebben: verlaging
maximumsnelheid en vermindering brandstofverbruik verkeer. Juist dié
klimaatmaatregelen heeft Rutte-1 afgeschaft. Met deze uitspraak kan de Kamer
direct afschaffing van de 130 km-limiet afdwingen en hervatting van de uiterst
effectieve campagnes voor Het Nieuwe Rijden. Als in 2020 iedere automobilist zo
15 tot 20 procent minder brandstof verbruikt, wordt minstens 2 miljard liter en
3 á 4 miljoen ton CO2 bespaard. Dat levert miljarden euro's op en daar kan geen
elektrische auto tegenop.

Martin Kroon Leiden

Jeugdzorg

Met de meeste kinderen gaat het goed in ons land, maar het Nederlands
Jeugdinstituut (NJi) signaleert drie problemen bij een kleine groep:
overgewicht, alcoholgebruik en jeugdbescherming (Trouw, 25 juni). Op overgewicht
of alcoholgebruik heeft de overheid niet onmiddellijk greep. Maar dat ligt
anders voor de jeugdbescherming, waarmee volgens het NJi veel meer kinderen te
maken krijgen dan twintig jaar geleden. Zij worden onder toezicht gesteld of uit
huis geplaatst. Voor uithuisplaatsingen is een machtiging van de rechter nodig.
Maar in 2012, 2013 en 2014 meldden kinderrechters dat zij niet genoeg tijd
hebben om hun werk goed te doen. Terwijl de Kinderombudsman er in 2013 nog op
wees hoe belangrijk het is dat rechters kritisch kijken naar rapporten van de
Raad voor de Kinderbescherming of Bureau Jeugdzorg. Zo zou de rechter kunnen
bijdragen aan 'de verbetering van de keten rond feitenonderzoek en rapportage'
en dus aan een betere jeugdzorg.

Drie jaar achtereen dezelfde klachten van rechters: dat zou anno 2015 toch
oplosbaar moeten zijn?

Truus Barendse Haarlem

Tomatenonzin

Naema Tahir is slecht geïnformeerd over tomaten (Opinie, 25 juni). Er zijn geen
importbelemmeringen voor tomaten uit Pakistan en er zijn helemaal geen subsidies
op de tomaten uit het Westland. En wat de smaak betreft, die is uitstekend; er
is jaren aan gewerkt door proefstations in Naaldwijk en Aalsmeer, samen met de
Universiteit Wageningen. Gaat u eens op bezoek in zo'n bedrijf, bijvoorbeeld
naar 'Tomatoworld' in Honselersdijk. U krijgt een gratis rondleiding in een
brandschoon bedrijf met alleen biologische bestrijdingsmiddelen. Op zo'n bedrijf
ben je als Nederlander trots.

Truus Barg-Kleijwegt Monster




VIEW ORIGINAL PAGE:

LANGUAGE: DUTCH; NEDERLANDS"
164107925,2015-06-26T00:00:00,In België wachten Ahold heel andere vakbonden,7,Trouw,,"EVERT VAN WIJK, MEDIATRAINER, NEDERLANDER IN BELGIË, AUTEUR VAN 'WAAROM BELGEN NIET KUNNEN VOETBALLEN EN NEDERLANDERS NOOIT KAMPIOEN WORDEN'",,Opinie; Blz. 23,,584,,"Na zijn overname van Delhaize zou Ahold zijn tanden weleens kunnen stukbijten op
de Belgische vakbondscultuur, voorspelt Nederbelg Evert van Wijk.


Als een Ollander je niet heeft bedrogen, dan is hij het vergeten. Dit is in
Vlaanderen een veelgehoorde uitdrukking die illustratief is voor het aangeboren
wantrouwen dat Vlamingen koesteren jegens Nederlanders. Vooral Nederlanders
onderschatten vaak de gigantische cultuurkloof tussen Belgen en Nederlanders.
Eén van de grootste valkuilen waar het management van Ahold voor moet oppassen
bij zijn overname van het Belgische Delhaize is de samenwerking met Belgische
vakbonden. Want in tegenstelling tot hun Nederlandse tegenhangers, cultiveren de
Belgische bonden het 19de eeuwse conflictmodel tussen werkgevers en werknemers,
omwille van hun machtspositie.



Voor Nederlanders is het glas vaak halfvol. Voor Belgen is het halfleeg. Dat
zien we in de opstelling van de vakbonden nu de overname van Delhaize door Ahold
rond is. In plaats van te denken in kansen, zetten de wantrouwige Belgische
bonden meteen de hakken in het zand. Want die zuinige Ollanders zullen
ongetwijfeld de botte bijl zetten in de zwaarbevochten arbeidsvoorwaarden van
het Belgische Delhaize-personeel.

In de loop van de geschiedenis hebben de Belgische vakbonden altijd veel invloed
gehad. In de 19de eeuw, toen heel Nederland nog koeien aan het melken was, was
België, na het Verenigd Koninkrijk, het eerste Europese land dat zijn intrede
deed in het industriële tijdperk. Door de uitwassen van het kapitalisme hebben
de Belgische bonden hun bestaansrecht toen dubbel en dwars bewezen. En zij
hebben die sterke positie weten te handhaven.

Daarbij komt dat bijna iedere Belgische werknemer lid is van een vakbond. Dit
komt niet alleen doordat het vakbondslidmaatschap in België, mede door een
verplichte werkgeversbijdrage, bijna niks kost. Je krijgt er als vakbondslid ook
heel wat voor terug. Als je bijvoorbeeld een bepaalde overheidssubsidie wilt
aanvragen, dan maakt de bond dat graag voor je in orde.

Uitkeringen

Maar de belangrijkste klantenbinding scheppen de bonden doordat ze de
werkloosheidsuitkeringen aan hun leden mogen uitbetalen, mochten die plotsklaps
werkloos worden. Natuurlijk betalen de bonden die uitkeringen niet uit eigen
zak. Ze krijgen dit geld van de overheid en storten dat na afhouding van een
percentage door aan de uitkeringsrechthebbenden. Zo denken veel werknemers dat
niet de staat maar de vakbond de weldoener is van al die uitkeringsgelden.

Er is nog een reden waarom de vakbonden zo sterk staan in België. In
tegenstelling tot Nederland is in België de baas nog altijd de baas. Er is veel
meer machtsafstand, zoals je vaker ziet in katholieke landen. Bovendien is
België in de geschiedenis langdurig overheerst en onderdrukt geweest. Je paste
wel op tegen het gezag in opstand te komen, want dan ging je kop eraf.

Hierdoor is er veel meer hiërarchie dan in het egalitaire Nederland, dat zijn
waarden en normen meer ontleent aan het calvinisme. Daarom geloven Nederlanders,
in tegenstelling tot Belgen, veel meer in het poldermodel, dat erop gericht is
samen eruit te komen. In onze strijd tegen het water hebben we hetzelfde doel en
daarin is iedereen gelijk.

Dat is een totaal andere benadering dan het vijandsdenken dat de Belgische
vakbonden nog in hun genen hebben. Als het Nederlandse management van Ahold deze
cultuurverschillen onderschat, kunnen ze na het overnamefeestje nog heel wat
roet in het eten gooien.




VIEW ORIGINAL PAGE:

GRAPHIC: Belgische vakbondsleden raken op 15 december 2014 tijdens een staking
slaags met de oproerpolitie in Brussel.
foto afp

LANGUAGE: DUTCH; NEDERLANDS"
164107926,2015-06-26T00:00:00,Tragedie moet beëindigd worden,7,Trouw,,WILFRED VAN DE POLL,,Vandaag; Blz. 4,,737,,"'Griekenland kan niet meedoen met de toppers', zegt Geert Mak. Het land moet
daarom uit de euro. Al moet het dan wel humanitaire hulp krijgen.


Eigenlijk werkt hij aan een boek over een Amsterdamse familiegeschiedenis, maar
af en toe wordt het gekreun van een bibberende patiënt op zijn zolderkamertje
hem te veel. ""Dus dan stommel ik maar weer naar boven"", lacht Geert Mak (68).
Europa - want zo heet die patiënt - gaat hem nu eenmaal aan het hart. De
schrijver van 'In Europa' uit 2007 gelooft in Europese eenwording. Nog steeds.
Maar met de patiënt gaat het slecht: ""Er zijn vier crises tegelijk. Griekenland,
Oekraïne, vluchtelingen. En onder dit alles: een vertrouwenscrisis.""



Om even bij Griekenland te blijven, moet het land uit de euro?

""Ja. Een Grexit lijkt me niet alleen onvermijdelijk, maar ook wenselijk, hoe
groot en onvoorspelbaar de geopolitieke gevolgen ook kunnen zijn. Griekenland
kan domweg niet meedoen met de toppers. De eurozone moet sterk en stabiel zijn.
En Griekenland moet kunnen ademhalen.""

Een Grexit is beter voor iedereen?

""Uiteindelijk wel. Al zullen beide partijen met elkaar te maken blijven hebben,
we moeten niet denken dat we dan van de Grieken af zijn. Zo'n exit zullen we
zorgvuldig moeten omzwachtelen. Er zal humanitaire hulp moeten komen.
Griekenland staat een lange periode van ellende te wachten, enorme inflatie
bijvoorbeeld. Het Europese project zal ook een stevige dreun krijgen. Maar in
elk geval komt er een eind aan de tragedie die nu maar blijft voortduren.""

Waarom is het een tragedie?

""Omdat het een botsing is tussen twee schijnwerelden. Aan de ene kant die van de
Grieken. Ook de nieuwe machthebbers weigeren te erkennen dat het probleem groter
is dan uit de hand gelopen overheidskosten of opgelegde bezuinigingen.
Griekenland is in feite een premodern land. Het is redelijk corrupt, heeft een
nauwelijks functionerend belastingsysteem, heeft niets op orde behalve de
pensioenen, en zelfs die niet echt. Syriza vlucht in de aanval, met een
actievoerdersheroiek die volgens mij averechts werkt. Ze maakt de ene tactische
blunder na de andere. In Duitsland ontmoet ik best vaak begrip voor de Grieken.
Maar Syriza trapt Duitse kiezers voortdurend in het kruis - en die zullen toch
groen licht moeten geven voor nieuwe steun. Natuurlijk moeten schulden worden
afgeboekt, zo kan geen land doorgaan. Maar ook Griekenland zal door een lang en
moeilijk moderniseringsproces moeten, en dat zullen de Grieken toch zelf moeten
doen.""

En de tweede schijnwereld?

""Die is van de cijferaars uit Noord-Europa. Ook zij sluiten hun ogen voor de
realiteit. Ze stormden er blind op af met hun huishoudboekje, zonder na te
denken over de gevolgen van snoeiharde bezuinigingen. Overal ter wereld hebben
economen met open mond staan kijken. Maar de Jan Kees de Jagers, Balkenendes en
Ruttes van het Noorden gingen blijmoedig door. Griekenland is totaal de pomp in
gedraaid. Zijn economie zou volgens de cijferaars met 6 procent krimpen - ze
kromp met 28 procent. Tegen hun kiezers logen ze intussen dat de leningen 'tot
de laatste cent' zouden worden terugbetaald. Een illusie. En dat wisten ze.""

Hoe moet Europa na een Grexit verder?

""Een toekomstbestendig Europa heeft een kern van eurolanden en een ring van
partners eromheen, zoals Griekenland. Zo'n unie draait om solidariteit, om
vertrouwen. Daar moeten we aan bouwen.""

Gaat dat lukken, denkt u?

""Ik weet het niet. In plaats van het optimisme van een New Deal is er een sfeer
van zurigheid. Roosevelt nam in crisistijden iedereen mee, in het huidige Europa
zijn tegenstellingen vergroot. Spanje en Portugal werden bijvoorbeeld zonder
nadenken in hetzelfde naar knoflook ruikende mandje gegooid als Griekenland,
terwijl het om andersoortige gevallen ging. Griekenland had een te hoge
staatsschuld en een disfunctioneel belastingstelsel. Spanje en Portugal hadden
hun begroting op orde, maar moesten hun banken redden. Een bankencrisis werd
geframed als nationale crisis.""

Fel: ""De echte strijd in Europa is niet tussen Noord en Zuid, maar tussen twee
soorten Europa's. Die van de burgers of die van de banken. Brussel koos in 2010
voor het Angelsaksische neokapitalisme, en de daarbij behorende normen. Met als
gevolg dat je, zoals Bert Wagendorp schreef, in Europa beter een bank kunt zijn
dan een democratisch gekozen regering.""

Hij zucht. ""Als Griekenland een grote bank was geweest was het allang gered.""




VIEW ORIGINAL PAGE:

GRAPHIC: Geert Mak, schrijver van onder andere 'In Europa'.
foto ANP Kippa

LANGUAGE: DUTCH; NEDERLANDS"
164107927,2015-06-26T00:00:00,Uit de euro? Dan importeert Angelos geen Goudse kaas meer,7,Trouw,,PIETERNEL GRUPPEN,,Vandaag; Blz. 5,,514,,"Ondernemen in Griekenland


Angelos Rezos zet zijn hand als was het een pistool tegen zijn slaap. Zo voelt
het volgens de ondernemer uit Patras om op dit moment in Griekenland van
deadline naar deadline te leven. ""Alsof je elk moment een kogel door je hoofd
kunt krijgen."" Vooral de onzekerheid is erg, zegt hij. ""Het maakt mij al niet
meer uit wat er uiteindelijk wordt besloten.""



Toch is de uitkomst bepalend voor Rezos' toekomst. Als importeur van
levensmiddelen als brood, chocola en kaas is hij extra kwetsbaar. Als
Griekenland de euro verlaat zal zijn bedrijf het hooguit een paar weken
overleven, schat hij in. ""Dan mogen alleen de hoogst noodzakelijke producten die
Griekenland niet zelf kan maken worden geïmporteerd. En daar zal Goudse kaas
zeker niet onder vallen. Mensen kunnen namelijk ook feta eten.""

Rezos heeft al heel wat bedrijven om zich heen zien omvallen. Omdat de Grieken
al een tijd minder te besteden hebben, is de markt kleiner geworden. Tot nu toe
houdt Rezos zijn hoofd nog boven water. ""Crisis betekent: harder werken, minder
verdienen."" Zijn 33 werknemers mogen daar niet te veel onder lijden zegt hij.
""Ik vind dat we zo menselijk mogelijk door deze crisis heen moeten. Ik heb
niemand ontslagen en ook de salarissen van mijn werknemers niet verlaagd. Zij
hebben ook opgroeiende kinderen.""

Zijn beweegredenen zijn niet alleen humanitair, haast Rezos zich te zeggen. ""Ik
breng lange dagen op mijn werk door, ik wil niet alleen maar sombere mensen om
mij heen zien. En ook vanuit economisch oogpunt is dit de beste strategie. Als
je mensen goed behandelt, krijg je ook de beste werknemers en lopen ze hard voor
je.""

Hij volgt de ontwikkelingen in Brussel op de voet. Hij is het niet altijd eens
met de onderhandelingstactieken van premier Tsipras maar hij steunt hem toch.
""Het klinkt misschien raar uit de mond van een ondernemer, maar ik heb op
Tsipras gestemd. Als zakenman zou het veel logischer geweest zijn als ik op
Samaras (de rechtse oppositieleider, red.) had gestemd, stabiliteit is heel
belangrijk voor onze tak van sport."" Hij heeft er voor de verkiezingen lange
gesprekken met zijn vrouw over gevoerd. ""Door op Tsipras te stemmen lopen we het
risico alles kwijt te raken. Onder Samaras zou de toekomst er voor mijn kinderen
financieel waarschijnlijk rooskleuriger uitzien."" Maar Tsipras is volgens Rezos
de enige die echt oog heeft voor de Grieken. Hij wil zijn twee kinderen ook
graag gevoel voor waarden meegeven.

""Griekenland heeft grote corruptie gekend. Ik heb mijzelf er nooit schuldig aan
gemaakt, maar ik heb er ook niet bewust iets tegen gedaan. Ik wist ervan, heb
een goede opleiding gevolgd. Ik heb er niet tegen gedemonstreerd, in die zin heb
ook ik schuld. Mijn generatie moet die boete aflossen vind ik. Ik wil dat mijn
kinderen en eventueel mijn kleinkinderen in de toekomst vrij zijn van dat soort
schuldgevoelens. Tja en als mijn bedrijf omvalt - ik ben een harde werker.
Desnoods ga ik tomaten plukken.""

'Ik heb me nooit schuldig gemaakt aan corruptie, maar er ook niets tegen
gedaan.'

Angelos Rezos




VIEW ORIGINAL PAGE:

GRAPHIC: foto Dafne Swart

LANGUAGE: DUTCH; NEDERLANDS"
164107928,2015-06-25T00:00:00,Geniet van Amsterdam zoals het is,7,Trouw,,"IR. B. A. MALISZ, OUD-STEDENBOUWKUNDIGE",,Opinie; Blz. 22,,401,,"Hoogleraar Zef Hemel wil Amsterdam twee keer groter maken, met twee miljoen
inwoners (Trouw, 17 juni). Een stad twee keer zo groot 'maak' je niet. Grote
steden groeien in de loop der tijd vanzelf. Een maakbare wereld bestaat niet,
zeker niet in het ver gedemocratiseerde en complexe Nederland. Ook een stad met
twee miljoen inwoners is nog geen concurrentie voor grote metropolen in Europa
en elders in de wereld. Jarenlange concentratie van woningbouwprogramma's op één
plek, ten koste van de ontwikkeling van andere Nederlandse steden, zou veel
schade aan het land toebrengen.



In de discussie met Hemel constateert zijn collega, Frank van Oort, dat
Amsterdam nu al overvol is. Terecht. Als men dit plan toch zou willen
doorzetten, bestaan voor de realisatie twee opties. De eerste: grootschalige
sloop in de hoofdstad en vervangende, hooggeconcentreerde nieuwbouw. Optie twee:
uitbreiding van de stad aan de randen.

Wil men het unieke Amsterdam niet kwijt, dan is de eerste optie uitgesloten.
Blijft over optie twee, uitbreidingen aan de randen van de stad: een miljoen
woningen, bijbehorende voorzieningen en werkgelegenheid erbij.

Zet woonblokken van acht tot tien verdiepingen hoog neer, zegt Hemel simpel. Wil
hij de benodigde innovatiepioniers en topondernemers daarin huisvesten? Dit
lijkt eerder op de dictatuur van de economie uit de vroegere, communistische
Oostbloklanden of op de nieuwe, lege steden in China. Afgezien van de kolossale
benodigde oppervlakte is het ontstaan van een nieuw hoofdcentrum aan de rand van
een grote stad hoogst onwaarschijnlijk. En zo ja, dan betekent het de dood voor
het 'oude' Amsterdam. Alle stedelijke functies zouden door dit nieuwe centrum
worden weggezogen met grootschalige leegstand als resultaat.

Ook een door Plasterk gewenst netwerk van samenwerkende steden, hoe mooi dit
idee ook klinkt, leidt niet tot het ontstaan van een 'wereldstad'. Het past niet
in het Nederlandse bestuurssysteem en in het liberale klimaat van de elkaar
beconcurrerende steden.

Er blijft maar één reële mogelijkheid over: de ziekelijke ambities omtrent een
'wereldmetropool' in Nederland laten varen, de Randstad versterken met
hoogwaardig openbaar vervoersysteem en genieten van Amsterdam, zoals het is.

Goede goden, bescherm Nederland tegen de economen die zich bemoeien met
stedenbouw.

Woonblokken? Dat lijkt op die nieuwe, lege steden in China




VIEW ORIGINAL PAGE:

LANGUAGE: DUTCH; NEDERLANDS"
164107929,2015-06-25T00:00:00,De brallerige retoriek van Hans de Boer richt alleen maar schade aan,7,Trouw,,,,Opinie; Blz. 21,,428,,"commentaar


De mening van de krant, verwoord door leden van de hoofdredactie en senior
redacteuren.

Zou een werkgeversvoorzitter door een buitenstaander worden omschreven als een
type Hans de Boer, dan zou onmiddellijk tegen worden geworpen dat dat wel heel
clichématig was: zo unverfroren hard en rechts heb je ze tegenwoordig niet meer.
Maar De Boer, die gisteren over uitkeringsgerechtigden sprak als 'labbekakken',
is wel degelijk voorzitter van het VNO-NCW. Met zijn brallerige retoriek bewijst
hij noch zijn eigen achterban noch het land een dienst.



Toegegeven, het woord 'labbekakken' heeft hij teruggenomen. Maar het interview
dat hij gaf aan de Volkskrant verschafte ook zonder dat ene woord meer dan
voldoende aanleiding voor het plaatsen van vraagtekens bij de denkwereld aan de
top van Nederlands belangrijkste werkgeversorganisatie. Dat varieert van zijn
tirade tegen 'het gelul van Brussel', zijn minachtende opmerkingen over
werklozen die best 'lekker in het zonnetje asperges kunnen gaan steken', en zijn
relativering van de MH17-aanslag, tot aan zijn pleidooi voor een verlaging van
de bijstand.

Het gaat er niet om dat het uitkeringsstelsel boven elke kritiek verheven is,
maar de wijze van uitdrukken van De Boer verraadt in een grote mate van
wereldvreemdheid: hoeveel werklozen zijn er niet, vooral in de
leeftijdscategorie van vijftig en hoger, die op geen enkele manier aan een baan
kunnen komen? Sterker nog: ze worden al op allerlei manieren gedwongen te gaan
werken, zelfs zodanig dat de inspectiedienst van het ministerie van sociale
zaken en werkgelegenheid vorige week waarschuwde dat dit anderen van de
arbeidsmarkt verdringt.

De laatdunkende opmerkingen van De Boer over mensen die hij
'uitkeringsgenieters' noemt, stemmen vooral ook bitter omdat hij totaal geen
blijk geeft van enig besef van verantwoordelijkheid aan werkgeverszijde. In het
Sociaal Akkoord dat in 2013 werd gesloten, verplichtte het VNO-NCW zich ertoe
honderdduizend banen te vrij te maken voor mensen met een arbeidsbeperking. Daar
komt tot dusver niets van terecht, geeft De Boer nonchalant toe. ""In alle
eerlijkheid: ik heb momenteel niks te bieden. We hebben het gewoon nog niet in
de vingers.""

Met deze opstelling dreigt werkgeversvoorzitter De Boer datgene af te breken wat
nu juist zo gunstig is voor de Nederlandse economie, en dus ook voor
ondernemingen: een klimaat van gezonde arbeidsverhoudingen waar werkgevers en
werknemers gezamenlijk voor tekenen.

De voorzitter van de werkgevers bewijst zijn achterban en het land geen dienst




VIEW ORIGINAL PAGE:

LANGUAGE: DUTCH; NEDERLANDS"
164107930,2015-06-25T00:00:00,'Die receptenkaarten moeten ze hier ook invoeren',7,Trouw,,PETRA JANBROERS,,Economie; Blz. 17,,529,,"Klanten van Delhaize zien het wel zitten met AH. Personeel en bonden houden
rekening met ontslagen.


""Uitstekend nieuws!"", vindt Letitia Daunis (24) de fusie van Ahold en Delhaize.
""Dat er maar snel meer kant-en-klare salades en warme gerechten in de Delhaize
komen. En die receptenkaarten van Albert Heijn moeten ze hier ook invoeren, die
zijn zo handig.""



De Belgische kent de overeenkomsten en verschillen tussen de twee
supermarktketens. ""Voor ik in Brussel kwam werken, heb ik aan de Universiteit
Maastricht gestudeerd. Ik shop hier omdat ik om de hoek woon. Geef mij Appie
maar, hoor"", zegt ze in de Delhaize in de Rue de Hennin, een van de grotere
filialen in de Belgische hoofdstad. ""Vooral voor studenten en jonge
professionelen die geen tijd hebben of willen maken om uitgebreid te koken is
het AH-assortiment ruimer. Lekkere soepen, goede en goedkope huismerken en meer
Aziatische producten. Ik hoop ook dat er straks meer Indonesische producten op
de schappen liggen.""

Niet iedereen deelt Daunis' onverholen enthousiasme. Binnen staat Anne, sinds
tien jaar in vaste dienst van Delhaize. Deze morgen is het personeel
bijeengeroepen, vertelt de 30-jarige werkneemster. ""Vijf minuten, niet langer.
Deze fusie gaat vooral om de belangen in Amerika, zeiden ze. En er zal de
komende anderhalf jaar niets veranderen. Maar dat moet ik nog zien. We verkopen
hier veel lokale producten, ik hoop dat die niet verdwijnen. Ze hebben ons niet
veel verteld omdat ze nauwelijks iets weten. Maar ik denk niet dat dit
uiteindelijk zonder ontslagen kan gebeuren.""

De Belgische vakbonden reageerden gisteren gematigd positief, nadat hen was
verzekerd dat de fusie tot juli 2017 geen gevolgen zal hebben voor
werkgelegenheid en arbeidsvoorwaarden. Er zijn geen acties aangekondigd, maar
mogelijk eisen de bonden dat de vorig jaar aangekondigde herstructurering,
waarbij 1800 werknemers moeten afvloeien, tot na de fusie in de koelkast wordt
gezet.

Belgische media wijzen erop dat het huwelijk 'van gelijkwaardige partners' zoals
de Ahold-top het wil doen geloven, geen gegarandeerd goede relatie hoeft te
zijn. Dat komt volgens dagblad De Morgen vooral ""door de cultuurverschillen
tussen Belgen en Nederlanders, van het leugentje om bestwil (Nederlander: dat is
liegen) tot het broodje kaas met karnemelk tussen de middag (Belg: dat is geen
lunch)"". De Belgen hebben wel al wat kunnen wennen: sinds eind 2013 staat de
Nederlander Frans Muller aan het hoofd van de Delhaize Group.

In de Delhaize aan het Flageyplein in Brussel loopt Gaëtan (42) met wijndozen te
sjouwen. Het is een historische plek: hier openden de Delhaizebroers na een reis
naar de VS in 1957 de eerste zelfbedieningszaak van Europa. Met een mooi
assortiment wijn, dat waren ze als zoons van een wijnhandelaar wel verplicht.
""Daaraan is niets veranderd"", zegt Gaëtan. Voor zijn baan vreest de voltijds-
medewerker niet: de supermarkt is een Delhaize Proxy, een 'buurtwinkel' die via
een franchiseformule wordt uitgebaat. ""Een externe eigenaar, geen vakbonden. Ik
vermoed dat alleen het assortiment wat zal veranderen.""

'Ik hoop dat er straks meer Indonesische producten op de schappen liggen'




VIEW ORIGINAL PAGE:

LANGUAGE: DUTCH; NEDERLANDS"
164107931,2015-06-25T00:00:00,Landjepik irriteert Europa,7,Trouw,,JOOST MOREL,,Economie; Blz. 16,,611,,"Buitenlandse investeerders kopen grote arealen landbouwgrond, met subsidie


Met bescheiden akkertjes neemt de investeerder uit Libanon geen genoegen. In
Roemenië bewerkt de Maria Group, een internationaal opererend concern, 65.000
hectare landbouwgrond. Dat is grofweg de helft van de provincie Utrecht. Zelfs
naar Amerikaanse maatstaven, waar grote landerijen geen uitzondering zijn, is
dat enorm. Behalve de grond en een slachthuis bezit de firma een eigen haven in
het zuidwesten van het jonge EU-land. Hiervandaan exporteert de Maria Group
vlees en granen naar de Arabische landen en Oost-Afrika.



Critici noemen dit soort gigantische grondinvesteringen landgrabbing of zelfs
landroof, omdat die de lokale bevolking zouden benadelen.

Lang werd aangenomen dat het op grote schaal opkopen van landbouwgrond door
buitenlandse geldschieters Europa bespaard zou blijven. Maar uit recent
onderzoek in opdracht van het Europees Parlement blijkt dat het ook hier
voorkomt. Vooral in de nieuwe, armere EU-lidstaten komen vele hectares in handen
van buitenlandse investeerders.

In Afrika, Azië, Zuid-Amerika en landen van de voormalige Sovjet-Unie is al
langer sprake van landgrabbing, maar in de Europese Unie is het een nieuw
fenomeen. Reden voor het Europees Parlement om het op de agenda te zetten.

Hoewel de buitenlandse opkopers bij de betrokken regeringen welkom zijn, vinden
de onderzoekers van het Transnational Institute de gevolgen voor de regio vrij
negatief. Het Europese model van een klein boerenbedrijf in familiebezit moet
plaatsmaken voor agrarische multinationals die de relatief goedkope grond
opkopen. Met een oplopende werkloosheid onder de lokale bevolking tot gevolg.
Bovendien is de impact op natuurlijke bronnen groot. Het milieu, de grond en de
watervoorziening worden door grote concerns uitgeput.

Volgens de auteurs is de grondverkoop sinds het begin van de financiële crisis
in 2008 sterk gegroeid. Het meest extreme voorbeeld is Roemenië, waar
buitenlandse investeerders 40 procent van alle landbouwgrond in eigendom hebben.
10 procent is in handen van investeerders van buiten de EU en 30 procent is
opgekocht door Europeanen, onder wie ook Nederlanders.

In Bulgarije en Polen is de situatie niet veel beter, en in iets mindere mate
komt landgrabbing voor in de Baltische staten, Tsjechië en Slowakije. In heel
Europa zijn de kleine boeren, met minder dan 10 hectare grond, sinds 2008 in
totaal 17 procent van hun grond kwijtgeraakt. Dat staat gelijk aan een gebied
ter grootte van Zwitserland.

Opvallend is de interesse van investeerders van buiten de agrarische sector,
zoals investeringsfondsen, private equity en banken. Op de lijst van
landopkopers prijken de namen van belangrijke spelers uit de financiële wereld.
De Zwitserse bank Credit Suisse, de Duitse verzekeraar Allianz en QTV Fund LP,
met een hoofdkantoor op de Kaaimaneilanden, bezaten in 2009 samen al bijna
30.000 hectare landbouwgrond in Roemenië.

Voor kapitaalkrachtige geldschieters loont het om in akkerland te investeren.
Velden die bebouwd worden met maïs of soja, bestemd voor de veevoerindustrie,
zijn dankzij moderne landbouwtechnieken populair bij beleggers die streven naar
winstmaximalisatie. Geen enkel ander speculatieobject kende de afgelopen jaren
een grotere waardestijging. Daar komt nog eens de EU-subsidie van 250 tot 300
euro per hectare per jaar bij.

Volgens Martin Häusling, Europarlementariër voor De Groenen, moet het
landbouwbeleid veranderen: ""Het mag niet zo zijn dat de subsidies, bedoeld voor
lokale boeren, in handen komen van enkele internationale grootgrondbezitters.""

De Maria Group heeft in Roemenië 65.000 hectare




VIEW ORIGINAL PAGE:

GRAPHIC: Deze Roemeen boert nog op het familiebedrijf.
foto epa

LANGUAGE: DUTCH; NEDERLANDS"
164107932,2015-06-25T00:00:00,'Dit vonnis is uniek en gaat heel ver',7,Trouw,,ESTHER BIJLO,,Vandaag; Blz. 3,,642,,"Klimaatproces


De staat doet niet wat de staat heeft beloofd, oordeelt de rechter over het
klimaatbeleid van de overheid. Burgers worden onvoldoende beschermd tegen de
gevolgen van klimaatverandering. Jonathan Verschuuren, hoogleraar internationaal
milieurecht aan de Universiteit Tilburg, vindt het een mooi vonnis.



Is de uitspraak opvallend?

""Ja, zeker, dit had ik niet verwacht. Deze uitspraak gaat internationaal veel
aandacht trekken. Wellicht dat in meer landen nu zaken zullen worden
aangespannen en dat is heel interessant in de aanloop naar de klimaatconferentie
in Parijs. Het vonnis is heel vergaand, maar ook mooi. De rechter gebruikt
allerlei niet juridisch bindende uitspraken die de overheid in het verleden
heeft gedaan. De overheid heeft zelf gezegd dat het terugdringen van de uitstoot
met 25 procent in 2020 haalbaar en wenselijk is. Daardoor komt de rechter tot de
conclusie dat de staat maatschappelijk onzorgvuldig handelt nu dat niet gaat
lukken. Er is dus een strakker klimaatbeleid nodig is. Maar het is nogal wat, om
dat in vijf jaar tijd te realiseren.""

Wat kan de overheid hier tegenin brengen?

""De staat heeft zich verdedigd met het argument dat de doelstelling op de lange
termijn, in 2050, wel gehaald zal worden. Maar de rechter vindt dat niet reëel.
Dat leidt tot extra hoge kosten omdat er in een later stadium dan meer
maatregelen nodig zijn. De staat kan in hoger beroep gaan om deze uitspraak
terug te draaien. Maar voor het imago zal dat niet zo goed zijn; dan lijkt het
alsof de overheid het klimaatbeleid niet serieus neemt. Een hoger beroep is
zeker niet kansloos, het Hof zal waarschijnlijk kritischer zijn.""

Wat kunnen burgers doen als de staat niet in beroep gaat, maar de overheid toch
in 2020 die 25 procent niet haalt?

""De overheid kan zeggen: we hebben echt ons best gedaan. Maar op basis van dit
vonnis is er dan wel een onrechtmatige daad begaan. Burgers kunnen schade
claimen, omdat de overheid ze onvoldoende heeft beschermd tegen de gevolgen van
klimaatverandering. Dat is uniek. Er is nog geen voorbeeld van zo'n uitspraak in
de wereld.""

Politici reageren op het vonnis van de rechter

Jan Vos (PvdA): ""Als we volgende generaties willen behoeden voor de desastreuze
gevolgen van klimaatverandering, moeten we niet alleen op lange maar ook op
korte termijn meer doen. Dat betekent minder CO2. Dat is bovendien goed voor
onze economie. En zeker beter voor de leefwereld van onze kinderen.""

Remco Dijkstra (VVD): ""Het is van belang balans te houden tussen welvaart en
werkgelegenheid en vermindering van uitstoot. Die moeten samengaan, anders is
het: Nederland armer, de wereld warmer! Laten we ons richten op innovatie in
plaats van belastinggeld verkwisten in de rechtszaal.""

Stientje van Veldhoven (D66): ""Urgenda heeft een historische rechtszaak
gewonnen. Helaas heeft dit kabinet meerdere keren zijn ambities verlaagd. Zo
blijven we afhankelijk van regimes als Rusland en Saudi-Arabië. D66 wil dat het
kabinet nu start met het versterken en verlengen van het energieakkoord.""

Eric Smaling (SP): ""Unieke uitspraak van de rechter voor dapper Urgenda over het
naleven van klimaatdoelen. Lef loont! Duurzaam leven is vanaf vandaag definitief
geen modegril meer, maar de maat der dingen.""

Carla Dik-Faber (ChristenUnie): ""De uitspraak van de rechter is een overwinning
voor het klimaat. De ChristenUnie pleit voortdurend voor een dikke plus bovenop
het energieakkoord. De uitspraak van de rechter onderstreept dat dat nodig is.""


Liesbeth van Tongeren (GroenLinks): ""Dat de rechterlijke macht eraan te pas moet
komen om de staat op haar zorgplicht te wijzen is schandelijk. Ik ga ervan uit
dat de regering dit nu, in aanloop naar de klimaattop in Parijs, met urgentie
gaat aanpakken. Ook de rechter oordeelt dat de tijd van pappen en nathouden en
onderzoeken achter ons ligt.""




VIEW ORIGINAL PAGE:

GRAPHIC: Urgenda-directeur Marjan Minnesma (midden) wacht in de rechtbank in Den
Haag op de uitspraak. Naast haar zit de 11-jarige Anica van Staa, de jongste van
de bijna 900 burgers die samen met Urgenda de staat willen dwingen meer te doen
om klimaatverandering tegen te gaan.
foto AP
Jonathan Verschuuren

LANGUAGE: DUTCH; NEDERLANDS"
164107933,2015-06-23T00:00:00,Koopwoningen in mei opnieuw duurder,7,Trouw,,(ANP),,Economie; Blz. 13,,89,,"Bestaande koopwoningen waren in mei 2,6 procent duurder dan in mei 2014. De
prijzen zijn nu al ruim een jaar hoger ten opzichte van een jaar eerder. Dit
blijkt uit cijfers van het CBS en het Kadaster. Het gemiddelde prijsniveau van
bestaande koopwoningen was in mei ongeveer even hoog als in oktober 2003. In
juni 2013 bereikten de huizenprijzen het dal. Vergeleken met juni 2013 lagen de
prijzen in mei 4,6 procent hoger. Ten opzichte van augustus 2008, de top in de
markt, ligt het nog 17,8 procent lager.




VIEW ORIGINAL PAGE:

LANGUAGE: DUTCH; NEDERLANDS"
164107934,2015-06-23T00:00:00,Arbeidsrechtadvocaat beleeft topdrukte door Wwz-ontslag,7,Trouw,,JOOST MOREL,,Economie; Blz. 13,,690,,"Interview | Mariska Aantjes: 'Ondernemer kan nu nog relatief goedkoop van
werknemer af'


Waarom ze zo weinig twittert de laatste tijd, vroegen haar volgers aan
arbeidsrechtadvocaat Mariska Aantjes. ""Simpel"", antwoordt ze. ""Het is extreem
druk met ontslagen. De laatste kans om de Wet werk en zekerheid (Wwz) te
omzeilen."" Het wekt haar verbazing dat iedereen nu pas wakker lijkt te worden.
De Wwz zit er al twee jaar aan te komen, maar een hoop bedrijven schijnen dat nu
pas te beseffen.



Waar bent u zo druk mee?

""Ik behandel veel ontslagprocedures en mensen hebben advies nodig. Werkgevers
proberen nog net voor 1 juli een ontbindingsprocedure te starten om de Wet werk
en zekerheid te omzeilen. Mijn kantoor wordt door zowel werkgevers als
werknemers benaderd en we kiezen er heel bewust voor om allebei te begeleiden.
Zo kunnen we ons in de situatie van beiden verplaatsen. Ik heb het idee dat
andere advocaten het ook zo druk hebben. Normaal spreek ik hen regelmatig, maar
daar heb ik nu geen tijd voor. En ik denk zij ook niet.""

Wat verandert er met de invoering van de Wet werk en zekerheid?

""Vanaf 1 juli wordt het ontslagrecht een stuk strenger. Ondernemers kunnen nu
nog relatief eenvoudig en goedkoop van een werknemer afkomen. Een werkgever kan
nu bij de kantonrechter aantonen dat de werknemer ontslagen moet worden op basis
van een mix van gronden, een zogenoemde cocktail. Het kan bijvoorbeeld zo zijn
dat iemand zich geregeld ziek meldt, niet goed functioneert en niet met zijn
baas door één deur kan. Lukt het de werkgever dat te bewijzen, dan honoreert de
kantonrechter het ontslag vaak. Zelfs als het bewijsdossier niet helemaal op
orde is.

""Na 1 juli moet een werkgever wél heel nauwkeurig kunnen bewijzen dat minstens
één van de gronden geldig is om een werknemer te ontslaan. En het dossier moet
kloppen. Er wordt veel meer van de werkgever verwacht. Na 1 juli moet iemand die
structureel te laat komt eerst een aantal waarschuwingen krijgen. Of een
werkgever moet de werknemer die niet goed kan spellen een spellingscursus
aanbieden voordat hij een ontslagprocedure mag beginnen.""

Dat gaat over de werkgeverskant. Welke problemen hebben werknemers die u
benaderen?

""Het zijn werknemers met vaste contracten die met ontslag worden geconfronteerd.
Maar ook flexwerkers zoeken advies. Ze hebben van hun baas te horen gekregen dat
hun contract niet wordt verlengd. Of ze kunnen nog één contract tekenen, maar
moeten dan wel genoegen nemen met een versobering van de arbeidsvoorwaarden. Met
de komst van de Wwz wordt het voor werknemers moeilijker om een contract voor
onbepaalde tijd te krijgen, maar als het op het ontslag aankomt hebben ze wel
meer ijzers in het vuur.""

Voor werkgevers lijkt de situatie onduidelijker te worden. Kunt u dat uitleggen?


""Als de Wwz ingaat is er nog geen jurisprudentie op het gebied van ontslag die
als leidraad kan dienen. Er komt een transitievergoeding, als vervanging van de
ontslagvergoeding. Gaat de werknemer niet akkoord met de vergoeding of het
ontslag, dan kan hij bij de rechter in beroep en hoger beroep om het ontslag op
onterechte gronden aan te vechten. Ik denk dat de rechter vaker ontslagaanvragen
zal afwijzen, maar mogelijk ontstaat er ook een grijs onderhandelingsgebied,
waarbij de werknemer een hogere ontslagvergoeding van de werkgever probeert te
krijgen.""

Kunnen de rechtbanken en het UWV al die procedures wel aan?

""Ik denk dat de drukte bij het UWV nu nog wel meevalt. Die handelt ontslag
wegens een bedrijfsreorganisatie of twee jaar ziekte af. Vooral rechtbanken
hebben er op dit moment veel werk aan, want de kantonrechter moet nu extra veel
ontbindingsverzoeken behandelen.""

Zijn er sectoren die eruit springen, wat ontslagprocedures betreft?

""Nee. Vanuit alle sectoren dienen mensen zich aan, en vanuit alle soorten
bedrijven. Ondernemingen met maar een paar medewerkers en bedrijven met
drieduizend werknemers. Ook buitenlandse bedrijven die in Nederland actief zijn
nemen contact op. Die begrijpen helemaal niets van de nieuwe regels.""

Werkgevers grijpen hun laatste kans om de Wet werk en zekerheid te omzeilen

Mariska Aantjes




VIEW ORIGINAL PAGE:

GRAPHIC: Een flexwerker zet ijs klaar voor verzending. De nieuwe wet moet
flexwerk in duur beperken.
foto ANP XTRA

LANGUAGE: DUTCH; NEDERLANDS"
164107935,2015-06-23T00:00:00,'Zelfs in het beste scenario zal het heel zwaar gaan worden',7,Trouw,,PIETERNEL GRUPPEN,,Vandaag; Blz. 4,,425,,"Griekse crisis


Econoom: Zij die nog een baan hebben gaan de rekening betalen

Eleni Panagiotarea, econoom van denktank Eliamep, vraagt zich af of de Grieken
wel door hebben wat er gaande is. ""Iedereen is murw.""

De Grexit lijkt vooralsnog even afgewend.



""Ja, maar als de economie op dezelfde voet doorgaat, ligt het gevaar van een
vertrek uit de eurozone nog altijd op de loer.""

Wie krijgt daar als eerste last van?

""Ironisch genoeg zullen dat juist de mensen zijn die deze Griekse regering zegt
te willen sparen. Dan heb ik het over gepensioneerden, maar ook over
schoonmakers, docenten en ambtenaren. Hun salarissen zullen als eerste dalen.
Deze regering heeft niet door dat ze om het sociale programma dat ze voor ogen
heeft uit te kunnen voeren, het bedrijfsleven keihard nodig heeft. Het gaat
misschien te ver om te zeggen dat de regering bedrijven demoniseert, maar ze
onderschat hun belang wel. Uiteraard zullen ook bedrijven het heel moeilijk
krijgen bij een Grexit, helemaal als ze veel importeren uit het buitenland.
Laten we vooral hopen dat dit allerergste scenario niet plaatsvindt.""

Wat ziet u als beste scenario?

""Het 'beste scenario', als je daar überhaupt van kan spreken, is als Griekenland
in de zomer aan zijn verplichtingen kan voldoen. Maar vergis je niet. Ook als er
een overeenkomst met de EU wordt bereikt, gaat het heel erg moeilijk worden.
Belastingen zullen opnieuw verhoogd worden. En die moeten worden opgehoest door
de mensen die nog een baan hebben, dus onder anderen weer de leraren, ambtenaren
en schoonmakers.""

Valt dat nog op te brengen?

""Gemiddeld zijn mensen de laatste paar jaar al zo'n 30 procent van hun inkomen
kwijtgeraakt. Dus ook de 'beste optie' - althans in mijn ogen - gaat heel zwaar
worden. Zwaarder dan wat de regering al vijf maanden geleden had aangegeven.
Want in de tussentijd is de economie verslechterd en de werkloosheid nog verder
gestegen. Toch blijkt uit peilingen dat zo'n driekwart van de bevolking de euro
wil houden met alle maatregelen die daarbij horen.""

De Grieken lijken nog niet bij de pakken neer te zitten.

""Zo op het eerste gezicht niet nee. Soms vraag ik mij ook weleens af waarom de
Grieken zo relaxed reageren. Hebben ze niet door wat er gaande is? Ik denk
eigenlijk dat iedereen murw en emotioneel uitgewrongen is. Zelf ben ik ook
uitgeput van de hele situatie. Maar nu moet ik echt naar mijn werk want ik kan
mij niet permitteren om nu mijn baan te verliezen.""

Grieken hebben het al tijden zwaar en zullen de broekriem nóg strakker moeten
aantrekken.




VIEW ORIGINAL PAGE:

LANGUAGE: DUTCH; NEDERLANDS"
164107936,2015-06-22T00:00:00,kruiswoordtest 4148,7,Trouw,,,,Service; Blz. 14,,371,,"Horizontaal

7kroesharige hond, springend afgebeeld als beeldmerk (dat volgens een Duitse
rechter te veel op de poema van Puma leek) (6)

8+ 11 bijbelse metafoor, nog vaak gebruikt, voor 'armoedige, schrale periode' (6
+ 5)



10 papyrus- of perkamentvellen met tekst, om een stokje gewikkeld (7)

11 perioden van meestal 525.600 minuten (5)

12 open plek in het bos (4)

13 ooievaar in oostelijke dialecten; website over ooievaars (5)

17 ..... diem: pluk de dag, geniet van het heden, ook wel stel het niet uit (5)


18 recentelijk ontdekte ziekte, van kamelen overgaande op mensen en nu in
Zuid-Korea heersend: luchtweginfectie die kan leiden tot longontsteking en
nierfalen (afk., 4)

22 gij en niemand anders (5)

23 eerder waterverfschildering dan opstootje te water (7)

24 'heerlijk, ....., Heineken' (6) NB 24 + 25 paranormaal beroep waarvoor
werklozen met geld van het UWV worden opgeleid (12)

25 ook zo kan iemand, paradoxaal genoeg, blind zijn (6).

Verticaal

1(hij/zij) verzuimt lessen bij te wonen (7)

2standplaats van Thomas Erdbrink, correspondent voor o.a. de NOS en winnaar van
de Zilveren Nipkowschijf (7)

3glazen veranda aan een huis (5)

4zekere japon zoals in 'Mooi Ietje-Fietje trek je ...... aan' (7)

5gebouw van Berlage in het centrum van Amsterdam, rijksmonument (5)

6Engelse munt waarvan, wat vreemd kan lijken, de naam als d werd afgekort (5)

9apparaat dat gemotoriseerde jakkeraars kan betrappen (9)

14 gezelschap van koetjes, ook als gespreksonderwerp (7)

15 zanikend (7)

16 niet via Fleurop te bestellen verschijnsel op winterse ruiten (7)

19 plaats waar Holleeder 'extra beveiligd' wordt (N.-B.) (5)

20 Snelle ....: kinderboekenreeks van Ad van Gils; merk kruidkoek (5)

21 leerling die je in 't oog hebt? (5)

Opl. 4147.

Horizontaal:

1 opmaat of op maat, 5 art, 7 Meers, 8 torpedo, 9 Tirol, 10 berli-ner, 12
Zeeman, 14 pak weg/ pak-weg, 17 huisarts, 18 jarig, 20 iso-leer, 21 salam, 22
ras, 23 Albert.

Verticaal:

2 procedé, 3 + 13 American Ex-press, 4 W/west, 6 asgrauw, 6 taaldag (bedoeld was
taalles, als gevolg van een leesfout), 7 Mo-net, 11 kakstoel, 12 zes jaar, 15
eet-peer, 16 Purim, 19 Gulf. (JdB)

24 + 25 horizontaal (6 + 6):

helder waarnemend, met

subsidie van de overheid?




VIEW ORIGINAL PAGE:

LANGUAGE: DUTCH; NEDERLANDS"
164107937,2015-06-22T00:00:00,brieven,7,Trouw,,,,Opinie; Blz. 20,,822,,"lezers@trouw.nl Postbus 859, 1000 AW Amsterdam

Grutto voelt zicht weer thuis

Een mooi artikel over onze weidekoning, de grutto (de Verdieping, 20 juni). In
het voorjaar is het voor mij een prachtig moment als een moeder-grutto dichtbij
haar alarm laat horen. Ik maak me dan zo snel mogelijk 'uit de voeten' op mijn
fiets. Wat ik in dit artikel mis is de invloed van de grootschalige aanleg van
natuurgebieden. In de omgeving van Rotterdam wordt momenteel het ene na het
andere natuurgebied ingericht. Gebieden waar de grutto zich, naar ik verwacht,
heel goed thuis zal voelen. In de vele nogal sombere berichten over de
achteruitgang van de grutto wordt aan deze ontwikkeling (nog) geen aandacht
besteed.

Kees Hoff Berkel en Rodenrijs

Plofkip des Vaderlands

De Vogel des Vaderlands is gekozen. Hoe hypocriet zijn we om een 'Vogel des
Vaderlands' aan te wijzen maar ook een plofkip naar binnen te werken? Zijn dat
geen levende vogels, al die miljoenen (jaar in jaar uit!) hoopjes ellende die
hun 6-8 weken durend leventje voor ons genot zonder beweging in drek, stank en
pijn moeten uitzitten? Om dan ellendig gedood te worden? Voor mij zijn zij die
titel meer waard dan elke andere 'vrije vogel'. En op twee komen dan niet alleen
de grutto's maar alle weidevogels die door het steeds 'groter en meer en
efficiënter' hun habitat verliezen. Het is 26 jaar geleden dat ik hier nog een
veldleeuwerik hoorde, en de tientallen kievieten op het land achter ons huis
zijn inmiddels ook foetsie.

P. Schaminée Riethoven

Zee zonder water

In Nederland hebben we dan nu een kerk zonder God (Trouw 20 juni). Er kan met
popmuziek gezamenlijk gevierd worden hoe prachtig het leven is ; het publiek
bestaat vooral uit twintigers en dertigers. Ik zie geen wezenlijk verschil
tussen die toestand en een popfestival. Ook daar wordt gevierd hoe prachtig het
leven is, zonder al te veel stil te staan bij de pijnlijke kant van het leven.
Laten we maar gewoon erkennen dat een kerk zonder God net zoiets is als een zee
zonder water. Vier het leven zoveel als je wilt, maar ga zo'n popgebeuren dan
niet meteen 'seculiere spiritualiteit' noemen en noem dat gebouw maar geen
'kerk'. Religie is toch echt iets anders dan atheïsme.

G. Gezelle (atheïst met RK-jeugd) Houten

Koehandel met belastingen

Een coalitieregering kan niet zonder onderhandelingen binnenskamers volgens Hans
Goslinga (Verdieping, 20 juni). Dat is waar, maar bij de nieuwe belastingplannen
gaat dat veel te ver. Binnen de coalitie is daarover al veel onenigheid en nu
worden dergelijke plannen ook nog voorwerp van 'koehandel' met andere partijen.
Die zouden daar natuurlijk niet aan mee moeten doen. Het kabinet had eerst
eensgezind met een goed plan moeten komen. Nu wordt het normale wetgevingsproces
doorkruist en opportunisme wordt beloond. Daar rust geen zegen op.

Jan Wedeven Groningen

Schattig, dat vrouwenzeilen

Het artikel over de vrouwenboot in de Volvo Ocean Race (Trouw 20 juni) roept bij
mij een zekere wrevel op. Het begint met een alinea betreffende de relatie van
zeilster Carolijn Brouwer met haar zoontje Daan, die ze het afgelopen jaar
vanzelfsprekend heel weinig heeft gezien. Op het eerste gezicht een schattig
begin van het stuk, maar heeft er ooit een artikel op de sportpagina van Trouw
gestaan waarin dit aspect van de race aan bod kwam als het een mannenboot
betrof? Bij de mannen wordt geen aandacht besteed aan de vraag hoe hun kinderen
overleven tijdens hun afwezigheid. Daar zorgt hun vrouw toch voor! Gelukkig
krijgt de zeilster over een aantal dagen weer 'de regie over de opvoeding'. Want
die kun je eigenlijk niet aan mannen overlaten, nou ja, alleen maar om een
langgekoesterde droom te realiseren: rond de wereld varen, maar dan moet de
opvoeding weer terug waar die hoort: bij de vrouw. Wat een ouderwets stuk.

Michiel van Diggelen Zeist

Waar zijn die banen?

Ja, hoor, daar gaan we weer. WW-duur inkorten om de werklozen te prikkelen
eerder aan het werk te gaan (Trouw, 20 juni). Welk werk, regering en CPB? Als
dat werk er zou zijn, zouden er 300.000 onvervulde vacatures zijn - een ruwe
schatting want er zijn 617.000 werklozen en het is iets te optimistisch om aan
te nemen dat er voor ieder van hen een baan zou zijn, als ze maar wilden werken.
Maar ook voor de 300.000 is die baan er niet. Wanneer houden we eens op de mythe
van volledige werkgelegenheid in stand te houden en werklozen te straffen onder
het mom van ze te stimuleren werk te vinden, dat er niet is? Tijd om eens
serieus na te denken over het basisloon.

Ik ben gelukkig net 65, heb 'slechts' drie maanden hoeven te wachten op de
eerste AOW en hoef me nu niet meer 'schuldig' te voelen dat ik al jaren geen
betaalde baan heb gehad. Ik heb me 38 maanden (ja, zolang heb ik WW gehad) een
slag in de rondte gesolliciteerd, en slechts twee keer een gesprek gehad - niet
gevolgd door een baan. En ik ben bij lange na niet de enige.

Madzy van der Kooij Rijswijk




VIEW ORIGINAL PAGE:

GRAPHIC: Huldiging van de zeilsters van team SCA in Scheveningen.
Foto Paul BErgen, ANP

LANGUAGE: DUTCH; NEDERLANDS"
164107938,2015-06-22T00:00:00,'Ik ga m'n eigen vrouw toch niet mishandelen?',7,Trouw,,NICO DE FIJTER,,Vandaag; Blz. 2,,487,,"rechtszaak


Als mijn vrouw zegt dat ik vlak voor haar op de grond een tafel aan stukken heb
gegooid, dan héb ik vlak voor haar op de grond een tafel aan stukken gegooid. Ik
kan me er zelf helemaal niets meer van herinneren - daarvoor had ik veel te veel
gedronken - maar ik geloof mijn vrouw op haar blauwe ogen.""



De man - 44 jaar - wordt verdacht van mishandeling van zijn echtgenote. Dat
heeft met die tafel te maken. Dat ding stuiterde nogal op toen de man hem vlak
voor de voeten van zijn echtgenote op de grond smeet. De vrouw hield er een paar
oppervlakkige verwondingen op haar onderbeen aan over.

Hoewel de man zich niks van het voorval kan herinneren, heeft hij er nog wel het
een en ander over op te merken. Van mishandeling is in het geheel geen sprake,
bezweert hij. ""Als ik mijn vrouw had willen mishandelen, waarom zou ik die tafel
dan vlak voor haar op de grond gooien? Dat is toch raar? Als ik haar had willen
mishandelen, dan had ik die tafel beter recht in d'r gezicht kunnen werpen. En
dat heb ik natuurlijk niet gedaan. Ik ga m'n eigen vrouw toch niet mishandelen?""


Desalniettemin deed zijn echtgenote aangifte van mishandeling. ""Maar dat was
onder druk van de omstandigheden"", zegt de man. ""Later is ze naar de politie
gedaan om die aangifte in te trekken. Maar dat blijkt dus helemaal niet te
kunnen.""

Dat hij soms wat agressief kan zijn, wil de man wel toegeven. Vlak voor hij met
de tafel begon te gooien, had hij in de woonkamer al een Boeddhabeeld aan
stukken geschopt en met een dienblad gesmeten. Die agressie, vertelt de man,
heeft één belangrijke oorzaak. ""Drank.""

En die drank heeft dan weer alles te maken met de lastige omstandigheden waarin
hij en zijn echtgenote hun leven leiden. ""We hebben veel schulden. Dat komt
omdat ik jarenlang werkloos ben geweest. Pas sinds deze maand heb ik voor het
eerst in een jaar of acht weer een baantje. We hebben vier kinderen, dus dat
kost ook nogal het een en ander. Al die financiële toestanden zorgen bij ons in
huis nog wel eens voor spanningen. Zo ging het die middag ook. We kregen ruzie
en uiteindelijk gooide ik met dat tafeltje. Maar nogmaals, met mishandeling
heeft dat dus helemaal niets te maken.""

Dat vindt de rechter ook. Hij wordt vrijgesproken van mishandeling. Maar tot een
veroordeling komt het toch nog: want na die mishandeling die geen mishandeling
was, kreeg de man een huisverbod opgelegd. Hij mocht zich een tijdlang niet
thuis vertonen. Dat deed hij toch, en dat komt hem nu op een werkstraf van
twintig uur te staan.

De man haalt er zijn schouders over op. ""Dat moet dan maar. Deze hele zaak heeft
me uiteindelijk toch nog best wat goeds gebracht. Want na dat gedoe met die
tafel heb ik besloten om geen druppel meer te drinken. En nu heb ik ook nog een
baan. Dat kan slechter.""

Eenvoudige delicten zijn het, die voor de politierechter komen. Maar achter
ieder delict schuilt een bijzonder verhaal.




VIEW ORIGINAL PAGE:

LANGUAGE: DUTCH; NEDERLANDS"
164107939,2015-06-20T00:00:00,Geen vogel zo koninklijk,7,Trouw,,THEUNIS PIERSMA,,Duurzaamheid en Natuur; Blz. 14,,1182,,"De grutto is door de lezers van Trouw uitgeroepen tot Vogel des Vaderlands.
Helemaal terecht, vindt kenner Theunis Piersma. De trekvogelexpert roemt dit
'kunstwerk' van onze voorouders.


Geen vogel zo uitgesproken, zo deftig, zo koninklijk, als de grutto. Geen vogel
ook die Nederlandser is. Onze grutto's zijn als de kunstwerken van Vermeer en
Rembrandt: historische eigen 'creaties' waar we trots op kunnen zijn.



Grutto's zijn de afgelopen duizend jaar 'gemaakt', en evolutionair fijngeslepen,
in biotopen die door onze voorouders zijn gemaakt. Dat begon toen uitgestrekte
hoogvenen werden omgezet in landschappen waar met de melkveehouderij nog het
meeste te verdienen viel. Grutto's profiteerden van die ingrijpende
landschapsveranderingen. Ze ontwikkelden zich van schaarse hoogveenbroeders tot
zeer algemene weidevogels.

Dat laatste gebeurde overigens pas vanaf het midden van de negentiende eeuw,
toen door nieuwe bemestingsvormen de weilanden zeer rijk aan regenwormen werden.
Volop regenwormen voor volgroeide vogels, en voor de kleinere kuikens volop
insecten in de eindeloze natte en bloemrijke weiden.

Grutto's vertegenwoordigen alles wat het boerenland tot een mensenleven geleden
zo karakteristiek voor Nederland maakte. Het mooie, rijke boerenland (met een
koe aan een sloot in een weiland met boterbloemen en een ouderwetse molen op de
achtergrond), dat we op Schiphol, bij vertrek naar een verre vakantiebestemming
nog steeds op monitors zien afgebeeld.

Van maart tot juli proberen grutto's, zo goed en zo kwaad als het gaat, goede
Nederlandse boerenlandvogels te zijn, maar ook in de rest van het jaar zijn het
cultuurvolgers. In najaar en vroege winter zitten ze in grote groepen bij de
Balanta rijstboerinnen in het West-Afrikaanse Senegal en Guinee. In de nawinter,
op weg terug naar Nederland, zitten ze in Portugal en Spanje op natte geoogste
rijstvelden, soms met z'n tienduizenden op een kluitje. 's Winters leven
grutto's van rijstkorrels.

Met hun gevoelige snavelpunt zijn grutto's heel erg goed in het vinden van
regenwormen. Ze zijn zo goed, en regenwormen zijn in het Nederlandse grasland zo
algemeen, dat grutto's vrijwel overal in open grasland aan de kost zouden kunnen
komen als de grond maar zacht en vochtig genoeg was. In het ontwaterde huidige
boerenland zijn beide een probleem. Daar ontbreken ook de grote insecten waar
groeiende kuikens van afhankelijk zijn. Hongerige kuikens moeten blijven lopen,
en vallen op zodat ze, nu alle gras al gemaaid is als de zomer nog moet
beginnen, gemakkelijk ten prooi vallen aan roofvogels en kleine zoogdieren die
gruttokuikens in de eerste plaats smakelijk vinden.

Zo hebben grutto's de grenzen van hun aanpassingsvermogen bereikt. Van de meer
dan 100.000 broedparen van veertig jaar geleden is nu misschien nog maar tien
procent over. En de daling zet zich voort. Samen met de andere weidevogels
kunnen we grutto's gerust rekenen tot de bedreigde Nederlandse avifauna.

Dat Nederland steeds minder gruttoland is, is een teken aan de wand. Ik meen dat
we in een veel beter land zouden leven als het weer goed met grutto's zou gaan.


We zouden te maken hebben met een vrolijk - want vogelrijk - en gezond
platteland met volop recreatieve kansen en lokale werkgelegenheid, waar mooie
langlevende koeien worden verzorgd door relaxte boeren die bijzondere
melkproducten leveren. Een land dat niet langer fungeert als afvalputje voor de
productie van goedkope bulkproducten voor de export. Een land waar de grutto
weer Koning is.

Theunis Piersma is hoogleraar trekvogelecologie aan de Rijksuniversiteit
Groningen en bioloog aan het Koninklijk Nederlands Instituut voor Onderzoek der
Zee (NIOZ).

'Jetta-jetta-jettajetta-jet', als een straaljager door de lucht

Het kon niet op een beter moment worden uitgebracht. 'Als er één vogelsoort is
die het verdient om uitgeroepen te worden tot de vogel van Nederland, dan is het
de grutto, schrijft Albert Beintema op de achterflap van zijn boek 'De grutto'.
In bijna driehonderd pagina's tekent hij vijftig jaar grutto-onderzoek op, in
aparte hoofdstukken behandelt hij de eieren en de kuikens, de grutto's van de
wereld, maar ook de exemplaren bij de buren.

Volgens Beintema is de grutto de 'koning van de weide', maar hij geeft de
betekenis van zijn wetenschappelijke naam Limosa limosa die een stuk minder
majesteitelijk is: 'modderige slijkliefhebber'. De grutto meet van snavelpunt
tot staartpunt 36 tot 44 centimeter, de mannetjes wegen 160 tot 440 gram, de
vrouwtjes 244 tot 500 gram, en de spanwijdte van vleugeltop tot vleugeltop
bedraagt 70 tot 82 centimeter.

Soms leiden confrontaties tussen grutto's onderling tot echte territoriale
vechtpartijen, maar meestal blijft het bij dreigen, waarbij de buren geregeld
vervallen in zogenoemd schijnvoedselzoeken. De vogels pikken ijverig in de grond
maar nemen niets tot zich, ze houden elkaar alleen maar scherp in de gaten.

De schermutselingen in de lucht hebben een nog ritueler karakter. In
spectaculaire achtervolgingsvluchten jakkeren vier of vijf grutto's dan als
miniatuurstraaljagers door het luchtruim. Met hun
'jetta-jetta-jettajettajettajet-klank' lijkt het net als de boordmitrailleur
hoorbaar is.

Beintema beschrijft prachtig het baltsgedrag, het moment suprême, en de
nestkeuze. Hij zegt geen doemdenker te zijn, maar de desastreuze achteruitgang
van deze soort heeft volgens hem alles te maken met de intensivering van de
landbouw. Net als Theunis Piersma wijst hij op de akkers en weides met te veel
kunstmest, te veel mest, vol raaigras dat vroeg gemaaid wordt. Ze hebben van
Nederland een grutto-onvriendelijk land gemaakt. De Vogel des Vaderlands
verdient beter.

'De grutto' van Albert Beintema (EUR 21,99) is het vijfde deel in de serie
vogelmonografieën van uitgeverij Atlas Contact. Eerder verschenen De rotgans, De
gierzwaluw, De slechtvalk en De kauw.

Lange tenen, lange poten, lange snavel

Alles aan een grutto is lang. Ze hebben lange tenen, lange poten, een lange
ranke hals, een lange snavel en zelfs een lange staart.

Dat heeft natuurlijk allemaal een functie. Met die lange tenen hebben ze grip op
de takken van schaarse boompjes op het hoogveen, hun oorspronkelijke
broedbiotoop. Daar hielden ze de wacht over hun territorium, zoals ze dat nu
vanaf hekpalen doen. Lange tenen, met kleine zwemvliesjes ertussen, helpen ook
voorkomen dat ze wegzakken in de zachte modder van de ondiepe plassen of natte
rijstvelden. Lange poten maken een lange hals noodzakelijk, en dat voedselzoeken
in de modder een lange snavel. Die lange staart met wit-zwarte bandering slaan
ze uit als een opvallende waaier als er iets op het spel staat. Een territorium,
bijvoorbeeld, of een partner.

Grutto verslaat kauw

De lezers van Trouw hebben de grutto gekozen als 'Vogel des Vaderlands'. Met 52
procent van de stemmen liet hij de kauw (19 procent), lepelaar (12 procent),
bruine kiekendief (10 procent) en rotgans (7 procent) ruim achter zich. In
totaal brachten deze week 4338 lezers hun stem uit via de website van Trouw. De
Britten kozen het roodborstje vorige week als nationale vogel.




VIEW ORIGINAL PAGE:

GRAPHIC: illustratie Elwin van der Kolk

LANGUAGE: DUTCH; NEDERLANDS"
164107940,2015-06-20T00:00:00,Bosma maakt moslims tot mikpunt van geweld,7,Trouw,,"LEO LUCASSEN, DIRECTEUR ONDERZOEK VAN HET INTERNATIONAAL INSTITUUT VOOR SOCIALE GESCHIEDENIS EN HOOGLERAAR AAN DE UNIVERSITEIT LEIDEN",,Opinie; Blz. 27,,595,,"De 'eindstrijd'-ideologie van PVV-denker Martin Bosma maakt moslims doelwit van
discriminatie, stelt Leo Lucassen. Een parallel met de Joden in de jaren dertig
dringt zich op.

Vorige week zaterdag sprak Martin Bosma van de PVV in Letter & Geest (13 juni)
zijn vrees uit dat het einde van Nederland nabij is. Op korte termijn zullen
moslims zowel demografisch als ideologisch de overhand krijgen en de kernwaarden
van Nederland vernietigen. Hoewel ik niet in zijn hoofd kan kijken, ga ik ervan
uit dat hij dit meent. Maar heeft hij redenen om zich zoveel zorgen te maken?

De demografie lijkt hem vooralsnog ongelijk te geven. Hij spreekt over twee
miljoen niet-westerse allochtonen, van wie het grootste deel moslim zou zijn.
Cijfers van het CBS wijzen anders uit. Zelfs als we iedereen uit landen als
Marokko, Turkije, Iran, Irak en Somalië onder het etiket 'moslim' scharen, komen
we hooguit op een miljoen mensen, oftewel 6 procent van de bevolking.

Aangezien de vruchtbaarheid zich razendsnel aanpast aan het Nederlandse
gemiddelde, zal verdere groei vooral van immigratie moeten komen. En laat nu het
aandeel van migranten uit moslimlanden het laatste decennium juist sterk
afnemen.

Jihadstrijders

Bovendien is er een grote verscheidenheid onder die 6 procent. Lang niet
iedereen is praktiserend. Een deel hangt een tamelijk liberale variant aan,
zoals de Turkse alevieten. En zelfs de meerderheid, die een orthodoxere
interpretatie prefereert, kijkt vooral naar binnen, net als de orthodoxe
protestanten, en is niet uit op het bekeren van de buitenwereld. Dat kan
vervelend zijn voor degenen die zich aan die sociale controle moeten
onderwerpen, maar het is geen gevaar voor mainstream-waarden.

Degenen die de jihad tegen ongelovigen steunen, vormen een kleine minderheid. Zo
zijn er nu 200 à 250 Nederlandse moslims als jihadstrijders naar het kalifaat
vertrokken, ongeveer een half promille van de in aanmerking komende populatie.
Zorgwekkend? Ja, maar vooral voor de jihadisten zelf en hun familie.

Nu zou je Bosma's angsten kunnen afdoen als een schromelijke overdrijving, maar
het probleem is dat zijn visie veel invloed heeft. De samenleving wordt
voortdurend gevoed met het idee dat alle moslims liever vandaag dan morgen de
sharia invoeren. Zo worden zij over één kam geschoren als waren ze collectief
doof en blind voor liberale of westerse invloeden. Als er iemand echter immuun
is voor andere ideeën, dan lijkt het Bosma zelf. Hij en de zijnen houden vast
aan hun apocalyptische wereldbeeld, als ware het hun laatste reddingsboei.

Zondebok-mechanisme

Nu ben ik de laatste om te beweren dat er geen problematische kanten kleven aan
orthodoxe interpretaties van de islam, of dat het integratieproces van een leien
dakje gaat. Maar de problemen (werkloosheid, slechte huisvesting, criminaliteit,
negatieve gevolgen van islamisering) zijn beheersbaar. Bovendien hebben
migranten er zelf het meeste last van.

Het zorgelijkste gevolg van Bosma's 'eindstrijd'-ideologie is dat moslims steeds
meer mikpunt van discriminatie en geweld worden. Het is opvallend dat socioloog
Bosma geen oog heeft voor het bekende zondebok-mechanisme. Moslims worden
immers, net als de Joden in de jaren dertig, voorgesteld als een existentieel
gevaar. De vergelijking is tegenwoordig taboe, maar de overeenkomsten met het
antisemitische idee van Überfremdung dringt zich op.

Dat maakt Bosma geen nazi, maar hij zou er goed aan doen niet alleen
zorgvuldiger om te gaan met de feiten, maar ook zijn sociologische klassiekers
nog eens uit de kast te halen.




VIEW ORIGINAL PAGE:

GRAPHIC: Marokkaanse imams op Schiphol. Ze maken de komende weken een tour langs
Nederlandse moskeeën.
foto anp

LANGUAGE: DUTCH; NEDERLANDS"
164107941,2015-06-19T00:00:00,De flexibele schil wast almaar verder aan,7,Trouw,,JOOST MOREL,,Economie; Blz. 17,,641,,"Nederland behoort tot Europese flexwerktop. 30 procent werkenden heeft geen vast
contract.


Een op de drie werkenden in Nederland werkt op flexibele basis. En dat is een
heel hoog percentage. ""Nederland ontwikkelt zijn flexibele schil veel sneller
dan andere Europese landen. Eerst behoorden we qua aantal flexwerkers tot de
middenmoot. Nu tot de top, met Spanje, Polen en Italië"", zegt de Tilburgse
hoogleraar arbeidsmarkt Ruud Muffels.



Het CBS meldde gisteren dat de werkzame beroepsbevolking in 2014 voor 2,3
procent uit gedetacheerden bestond, voor 2,7 procent uit uitzendkrachten en voor
9,4 procent uit zelfstandigen zonder personeel (zzp'ers): samen bijna 15
procent.

Tellen we daar werknemers met tijdelijke contracten bij op, dan komt het aantal
niet-vaste arbeidscontracten binnen de Nederlandse arbeidsmarkt op 30 procent,
aldus Muffels.

Dat percentage blijft stijgen, die trend is onomkeerbaar, denkt hij. De economie
wordt steeds internationaler en om te kunnen concurreren met bedrijven uit Azië
en de Verenigde Staten proberen grote ondernemers zo flexibel en winstgevend
mogelijk te zijn. Met tijdelijke arbeid kunnen ze snel reageren op
veranderingen.

Volgens Muffels dringt de Wet werk en zekerheid, die op 1 juli ingaat, het
percentage flexibele arbeid niet terug. Dat is wel de bedoeling van minster
Asscher (sociale zaken). ""Werkgevers hanteren draaideurconstructies, en in
plaats van na drie jaar worden tijdelijke krachten nu gewoon na twee jaar
vervangen.""

Dat beaamt de Tilburgse arbeidseconoom Ronald Dekker. ""Tot een jaar of vijftien
à twintig geleden stroomde ruim een derde van de tijdelijke krachten nog
jaarlijks door naar een vast contract. Nu stroomt jaarlijks nog maar één op de
acht flexwerkers door naar een vaste baan"", zegt hij.

Tegelijkertijd wordt hun afstand tot de arbeidsmarkt steeds groter, vooral door
herhaalde werkloosheid. Dat vormt op termijn een groot probleem voor de
economie, zegt Dekker. ""Flexwerkers krijgen weinig scholing. Omdat hun contract
vaak niet wordt verlengd, worden ze regelmatiger werkloos en daalt hun waarde
voor de werkgever alleen maar verder. Dit tast op termijn het menselijke
kapitaal in Nederland aan.""

Uitzendwerk

Het aantal uitzendkrachten bedroeg in 2014 225.000. Over het algemeen huren
werkgevers uitzendkrachten in om ziekte, zwangerschapsverlof of vakanties op te
vangen. Uitzendkrachten zijn relatief jong: een kwart van hen is tussen de 15 en
de 25 jaar.

Uitzendkrachten krijgen zelden scholing aangeboden, maar ze kunnen zich wel goed
oriënteren op de arbeidsmarkt door al het verschillende werk dat ze doen.
Hulpkrachten in de bouw en industrie en assemblagemedewerkers zijn vaak
uitzendkracht, net als machinebedieners, receptionisten en telefonisten.

Zzp'ers

772.000 werkenden boden in 2014 hun diensten aan als zzp'er. Zij worden met name
ingezet voor specialistisch werk en voor het opvangen van piekdrukte en
seizoensarbeid. Zzp'ers zijn relatief oud. Bijna 55 procent is ouder dan 45
jaar.

Veel zzp'ers zijn zelfstandige tegen wil en dank. Ze komen nauwelijks rond en
als ze een baan aangeboden krijgen, nemen ze die. Een minderheid wil juist
ondernemer zijn. Kunstenaars, auteurs en taalkundigen werken vaak als zzp'er.
Dat geldt ook voor fotografen, interieurontwerpers, kappers en
schoonheidsspecialisten.

Detachering

In 2014 werden 187.000 werkenden gedetacheerd. Een werkgever kiest voor
detachering als hij projecten heeft voor hoogopgeleide werknemers en deze zelf
onvoldoende in huis heeft.

Meer dan de helft van alle gedetacheerden is tussen de 25 en 45 jaar oud en ruim
40 procent is ouder dan 45. Ze hebben vaak een goede scholing en een grotere
kans op een vaste baan. Vooral softwareontwikkelaars, beveiligingspersoneel,
databank- en netwerkspecialisten en elektrotechnisch ingenieurs worden
regelmatig gedetacheerd.




VIEW ORIGINAL PAGE:

LANGUAGE: DUTCH; NEDERLANDS"
164107942,2015-06-18T00:00:00,"Niet de grens sluiten, maar een weg wijzen",7,Trouw,,"DAVID MILIBAND, DIRECTEUR VAN HET INTERNATIONAL RESCUE COMMITTEE (IRC). MILIBAND WAS EERDER BRITS MINISTER VAN BUITENLANDSE ZAKEN.",,Opinie; Blz. 24,,614,,"Vluchtelingen verdienen een veilige plek, betoogt David Miliband, oud-minister
en directeur van het International Rescue Committee (IRC)


Wie zou ooit hebben geloofd dat in het tweede decennium van de 21ste eeuw
uitgerekend Europa in de beklaagdenbank zou staan? Dat Europa, de belichaming
van een nieuw soort internationalisme, ervan wordt beschuldigd blind te zijn
voor massale verdrinking in zijn eigen zeeën?



De wereld gaat door een periode van tumult, en wanhopige mensen eindigen aan de
kusten van Europa. Het beste dat we volgens mij nu kunnen doen, is de
humanitaire inspanningen in fragiele staten te verveelvoudigen. Want op het
moment dat schepen lichamen van drenkelingen uit de zee vissen, is het te laat.


De wereld is op drift. Het is van belang te begrijpen welke achterliggende
oorzaken hier een rol spelen.

Ten eerste is er de strijd binnen de islam. Die is vergelijkbaar met de
reformatie vijfhonderd jaar geleden in Europa. De interne strijd heeft van Syrië
tot Afghanistan tot Nigeria geleid tot een explosieve situatie waarin pluralisme
en fundamentalisme tegenover elkaar staan.

De tweede oorzaak is dat door de globalisering mensen, landen en werelddelen
steeds meer verbonden raken, maar dat tegelijkertijd als reactie etnische,
politieke en religieuze identiteiten worden versterkt. Veel landen zijn niet in
staat voor de tegenstellingen die zo ontstaan een vreedzame oplossing te vinden.


Tot slot: het internationale systeem is zwak en verdeeld. Hoewel er geen enkele
reden is terug te verlangen naar de tijd van de Koude Oorlog, moeten we
constateren dat het huidige machtsvacuüm verhindert dat de wereld op een
effectieve manier zoekt naar gezamenlijke oplossingen. Europa en de Verenigde
Naties worstelen om internationale belangen boven de nationale belangen te
stellen. In de Europese crisis rond migratie wordt dat heel duidelijk.

De organisaties die noodhulp verlenen hebben een gezamenlijke missie en dezelfde
principes. Maar zij hebben geen gezamenlijke doelstellingen. De noodhulpsector
staat voor grote problemen. Niet alleen omdat steeds meer mensen hulp nodig
hebben als gevolg van de vele conflicten, maar ook omdat de aannames waarop de
sector is gebouwd niet langer overeenkomen met de realiteit die we in
crisissituaties aantreffen.

Een van die aannames is dat vluchtelingen opgevangen worden in kampen, terwijl
75 procent van de vluchtelingen in stedelijke gebieden zijn toevlucht heeft
gezocht. Een andere aanname is dat regionale crises beperkt kunnen blijven tot
de betreffende regio. In de praktijk zien we echter dat chronische conflicten de
mensen stelselmatig verder van huis verdrijven, richting Europa en elders. Die
trend is niet te stoppen.

Europa kan en moet een belangrijke rol spelen bij het vinden van oplossingen.
Als grote humanitaire donor kan Europa verbeteringen bespoedigen, bijvoorbeeld
door grootschalig in te zetten op het versterken van het onderwijs en de
gezondheidszorg in gebieden waar de vluchtelingen naartoe zijn getrokken.

Europa staat voor een belangrijke keuze. Sommige commentatoren beweren dat de
huidige migratie- en asielproblematiek slechts een voorbode is van wat nog gaat
komen en dat de grenzen moeten worden gesloten. De ervaring van het
International Rescue Committee is dat legale routes naar veiligheid de criminele
praktijken van mensensmokkelaars ondermijnen en een oplossing dichterbij
brengen. De Europese Unie moet ingrijpen omdat zij dát kan en omdat zij niet
werkloos mag toekijken. Europa kan het verschil maken. We zouden ons moeten
schamen als we dat niet doen.

Dit artikel is een samenvatting van de Van Heuven Goedhart-lezing van Stichting
Vluchteling.




VIEW ORIGINAL PAGE:

GRAPHIC: Bootvluchtelingen in de haven van Catania, Italië.
foto AP

LANGUAGE: DUTCH; NEDERLANDS"
164107943,2015-06-18T00:00:00,Vliegen moet goedkoper,7,Trouw,,KOOS SCHWARTZ,,Buitenland; Blz. 17,,689,,"Luchtvaartmaatschappijen lobbyen in unieke samenwerking voor soepeler regels in
Brussel


Vliegen moet makkelijker, fijner en, vooral, goedkoper. Doe daar dus wat aan!
Vrij vertaald was dat de boodschap die de Europese Commissie gisteren kreeg van
een opmerkelijk gezelschap dat in Brussel bijeenkwam: de bestuursvoorzitters van
Ryanair, Easyjet, Air France-KLM, Lufthansa en International Airlines Group, de
holding waar British Airways en het Spaanse Iberia onder vallen. Vijf
concurrenten: twee prijsvechters (Ryanair, Easyjet) en drie groepen van
traditionele luchtvaartmaatschappijen bijeen in één zaaltje voor een
gezamenlijke persconferentie. Dat was nog nooit vertoond.



Hoe sterk de vijf ook van elkaar verschillen, een aantal gemeenschappelijke
wensen en klachten hebben ze wel. Dat zij die gisteren eendrachtig openbaarden,
is niet zomaar. De Europese Commissie werkt aan nieuwe plannen voor de Europese
luchtvaartsector die eind dit jaar klaar moeten zijn. Die plannen willen de vijf
graag beïnvloeden.

Wat zit de twee prijsvechters en de drie 'traditionelen', samen goed voor ruim
de helft van het Europese passagiersvervoer, dwars? Op veel Europese luchthavens
zijn de tarieven te hoog; drie van de vijf duurste luchthavens in de wereld zijn
in Europa te vinden.

Te hoog zijn ook de kosten voor de beveiliging van luchthavens en passagiers,
vinden de vijf. Hetzelfde geldt voor de kosten voor de afhandeling van bagage.
Op veel luchthavens is die afhandeling in handen van een monopolist en is er
geen vrije concurrentie. Dat komt de dienstverlening niet ten goede en maakt
vliegen onnodig duur. Ook aan de serviceverlening op de grond mankeert nogal
wat.

Een probleem vinden de vijf verder de stakingen in de luchtvaart. Niet dat de
vijf willen morrelen aan het stakingsrecht, zei Michael O'Leary van de zeer
winstgevende prijsvechter Ryanair. Maar hij vindt het onverteerbaar dat
passagiers de dupe zijn van die werkonderbrekingen - in 2015 zijn tot nu toe al
drieduizend vluchten geschrapt door stakingen. Volgens O'Leary hoeven passagiers
niet de dupe te zijn van, bijvoorbeeld, boze verkeersleiders. Vliegtuigen kunnen
best boven een land vliegen waarvan de luchtverkeersleiding staakt: dat werk kan
elders in Europa worden overgenomen.

Nog meer klachten? Vrije concurrentie is er in Europa nog niet en regels en
restricties verhinderen een soepel verloop van het luchtverkeer. Die restricties
moeten weg. En waarom is het vaak niet mogelijk om in een rechte lijn van A naar
B te vliegen en moeten routes worden afgelegd die ooit, in een ver verleden,
zijn vastgesteld?

Meer vrijheid, minder regels, meer concurrentie en lagere tarieven, dat alles
zou de Europese luchtvaart én de werkgelegenheid in die sector ten goede komen,
stellen de vijf die gisteren de oprichting van een nieuwe organisatie
aankondigden. Een naam voor de club is er nog niet en het aantal leden bedraagt
nog maar vijf, maar alle Europese maatschappijen die de wensen en klachten van
de vijf delen zijn welkom.

De vijf zijn het overigens niet over alle luchtvaartkwesties eens, zo bleek. De
'traditionelen' zijn fel gekant tegen de maatschappijen uit het Midden-Oosten
die de Air France- KLM's van deze wereld uit de markt drukken en dat
waarschijnlijk kunnen doen omdat ze profiteren van (vormen van) staatssteun.
Maar over die kwestie lieten de vijf zich niet uit, behalve dan dat ze er
verschillend over denken.

Gaat die nieuwe lobbyclub werken? Mogelijk wel, want het initiatief van Carolyn
McCall (Easyjet), Michael O'Leary, Alexandre de Juniac (Air France), Carsten
Spohr (Lufthansa) en Willie Walsh (IAG) is opvallend en verenigt de
traditionelen (die zware tijden beleven) met de prijsvechters (die goed boeren).


Maar het zou ook een wanhoopsdaad kunnen zijn van vijf bestuursvoorzitters die
er in de voorbereiding op de nieuwe EU-plannen individueel niet in zijn geslaagd
om de Europese Commissie voor hun zienswijze te winnen.

'Luchthavens zijn te duur, er wordt te veel gestaakt en er is te weinig vrije
concurrentie'

Nog nooit vertoond: gezamenlijke lobby van prijsvechters en traditionele
maatschappijen




VIEW ORIGINAL PAGE:

GRAPHIC: Bestuursvoorzitters Alexandre de Juniac (Air France-KLM), Carolyn
McCall (Easyjet), Carsten Spohr (Lufthansa) en Michael O'Leary (Ryanair).
Foto Reuters

LANGUAGE: DUTCH; NEDERLANDS"
164107944,2015-06-18T00:00:00,Kat-en-muisspel rond btw en lasten,7,Trouw,,"JELLE BRANDSMA, LEX OOMKES, REDACTIE POLITIEK",,Vandaag; Blz. 1,,695,,"analyse Details van de belastingplannen van het kabinet zijn gisteravond
uitgelekt. Wat zijn de scenario's?


De btw dreigde gisteren de strategie van het kabinet te doorkruisen. Diverse
organisaties, van de sierteelt tot de kappers, kwamen in opstand tegen de
mogelijke verhoging van het tarief - nog voor het kabinet duidelijk kon maken
dat bijna iedereen er op andere terreinen ook fors op vooruit gaat. Daarom lekte
gisteravond ook snel uit welke voordeeltjes het kabinet in petto heeft voor
werkende burgers: gemiddeld 800 euro per jaar per huishouden extra.



Het spel tussen coalitie en oppositie wordt als volgt gespeeld: de oppositie
kreeg gisteravond drie scenario's onder ogen voor belastinghervorming.

Als ex-McKinsey-consultant toverde staatssecretaris Eric Wiebes met cijfers op
een groot scherm. Een van de scenario's is een fikse lastenverlichting en die
komt er sowieso. Extra hervormingen (scenario twee), met onder meer
veranderingen in de btw en vergroening van het stelsel komen er als de
oppositiepartijen daarover willen onderhandelen.

Zo probeert het kabinet de oppositie te lokken. Het zegt: we kunnen de burger
met Prinsjesdag een extraatje geven en je mag daaraan meedoen, maar dan praten
we ook over een verdere hervorming van de en vergroening van het stelsel.
Weigert de oppositie te onderhandelen, dan komt de coalitie met een
belastingverlaging en mag de oppositie uitleggen waarom niet werd meegedaan.

Voor lastenverlichting is sowieso al vier tot zes miljard euro beschikbaar. Dat
levert extra koopkracht op. Als er extra maatregelen worden genomen, zoals
bijvoorbeeld verhoging van het lage btw-tarief, is er meer geld om de lasten op
arbeid te verlagen.

PvdA-leider Samsom reageerde gisteren na het overleg met de oppositie
optimistisch: ""Ik denk dat het gaat lukken een akkoord te sluiten."" De oppositie
kreeg gisteren gedaan dat er vandaag een brief naar de Kamer gaat waarin het
kabinet meer helderheid geeft over de plannen. Volgende week is er een
Kamerdebat over de hoofdlijnen, waarna eventueel onderhandelingen kunnen
beginnen.

Gisteren lekte uit dat het idee op tafel ligt om het lage btw-tarief van 6
procent te verhogen naar 21 procent, behalve voor voeding. Dit is een van de
onderwerpen waarover het kabinet met de oppositie wil praten. Volgens bronnen
heeft geen enkele oppositiepartij in vertrouwelijke gesprekken met Wiebes de
verhoging van het lage btw-tarief taboe verklaard, ook de SP niet.

Het CDA heeft tot op heden aangegeven geen deals met het kabinet te sluiten,
maar bleef gisteren tot het einde aan tafel. De partij staat voor een dilemma,
omdat in het nu voorliggende pakket de door het CDA bepleite lastenverlichting
vooral bij de middeninkomens zit. Het kabinet hoopt het CDA, cruciaal voor een
uiteindelijke meerderheid, binnenboord te houden.

1 Dit komt er zeker

Belastingverlaging is mogelijk door de aantrekkende economie, minder uitgaven
aan de zorg en werkloosheidsuitkeringen. Volgens bronnen in PvdA en VVD is
hiervoor niet tevoren duidelijkheid nodig over wat de Eerste Kamer uiteindelijk
zal doen. De inschatting is dat die, na goedkeuring van de Tweede Kamer een
belastingverlaging niet zal blokkeren.

2 Dit kan met hulp oppositie

Het eerste scenario kan niet echt een belastinghervorming genoemd worden.
Centraal in het tweede scenario staat lastenverschuiving. Naast de
lastenverlichting uit het eerste scenario kunnen de lasten op arbeid nog verder
omlaag door elders de tarieven te verhogen. Het gaat dan vooral over de btw en
de milieuheffingen. De commissie-Van Dijkhuizen adviseerde eerder al dit te doen
en het ministerie van financiën berekende dat afschaffing van het lage
btw-tarief 9 miljard euro kan opleveren. Duurder worden theater- en
restaurantbezoek, de fietsenmaker, bloemen en de kapper. In scenario twee
probeert het kabinet ook het ingewikkelde systeem voor huur- en zorgtoeslag te
vereenvoudigen.

3 Dit kan op lange termijn

Mocht er overeenstemming komen over het voorgaande, dan komen echte hervormingen
aan bod. Zoals meer belastingheffing door gemeenten. Vrijwel niemand in Den Haag
gelooft dat dit scenario op korte termijn werkelijkheid wordt.




VIEW ORIGINAL PAGE:

GRAPHIC: foto anp

LANGUAGE: DUTCH; NEDERLANDS"
164107945,2015-06-17T00:00:00,'Ik héb iets met dit volk',7,Trouw,,KARIN SITALSING,,De Verdieping; Blz. 5,,1143,,"interview | Aardbevingen, krimpende bevolking en de nodige bestuurscrises. Maar
de rust is terug in Delfzijl, dankzij Emme Groot: de eerste burgemeester in 25
jaar die er zonder ruzie vertrekt.


Een supermarkt sloot. Bewoners haalden handtekeningen op. Allemaal goed en wel,
zei de burgemeester. Maar als jullie nou, in plaats van handtekeningen te
verzamelen, hier je boodschappen hadden gedaan, was de winkel gewoon open
gebleven. Zo'n antwoord hadden ze niet verwacht van een burgemeester, mopperden
sommigen. Maar de koffie-uurtjes die hij voor inwoners organiseerde - onder de
naam 'kovvie stait kloar bie börgmeester' - zaten standaard stampvol, en toen
een regionale verslaggever Delfzijlsters op straat vroeg wat zij van hun
burgemeester vonden, hadden die het steevast over 'Emme' en niet over 'de
burgemeester'. Toen hij zijn vertrek aankondigde, hield de fractievoorzitter van
de VVD een geëmotioneerde toespraak. ""En dat voor een VVD'er"", knipoogt
sociaal-democraat Groot.



Zijn geheim? Juist die houding, denkt hij: geen gedraai om de hete brij. ""Ik heb
een manier gevonden om met dat stroeve, dat moeilijke om te gaan en toch
geaccepteerd te worden."" En: dicht bij jezelf blijven. ""Echt zijn. Dat is de
enige manier om het vol te houden"", zegt hij. ""De mensen hebben het lastig, dat
merk je. De werkloosheid is hoger, het opleidingsniveau lager dan in de rest van
Nederland. We kampen met aardbevingen, bevolkingsdaling, Kort na de grote beving
bij Huizinge in 2012 sloot aluminiumsmelterij Aldel. Wat dát met mensen doet,
daar hebben ze in Den Haag geen benul van. Dat alléén al drijft me.''

Groot is geboren en getogen in Delfzijl. Als klein jongetje ging hij mee aan de
hand van zijn vader, die bij de groenvoorziening werkte. ""De eerste zestien jaar
van mijn leven heeft Delfzijl voor mij gezorgd. Nu kon ik iets terugdoen.""

Het burgemeesterschap lonkte al eerder, toen zijn eerste wethouderstermijn in
Appingedam erop zat. Maar hij wuifde de gedachte weg. Dat zou nooit werken,
dacht hij, juist vanwege zijn achtergrond: hij was te bekend in Delfzijl, een
burgemeester moet tenslotte gezag uitstralen.

Bestuurscrisis

En toen werd het 2006 en brak de zoveelste bestuurscrisis uit in de havenstad.
Duizenden Delfzijlsters stemden blanco bij de gemeenteraadsverkiezingen. Binnen
vijf minuten nam Groot een besluit. ""Alle redenen die ik eerst had om het niet
te doen, golden nu om het juist wél te doen.""

Hij bracht rust in de tent. Raadsleden gaan niet meer vechtend over straat. De
ontwikkelingsmaatschappij die werd opgericht om het imago van de stad op te
krikken, is ontbonden. Sterker: de gemeente haalde 25 miljoen binnen voor het
Marconi-project, een megaproject dat onder meer bestaat uit het aanleggen van
een kwelderlandschap tussen Dollard en Eemshaven, dat de stad moet beschermen
tegen een stijgende zeespiegel en tegelijk vogels zal aantrekken. Ook wordt het
stadshart voor 2,5 miljoen euro verbouwd. Groot: ""Voor goede plannen is geld. We
hebben eerst perspectief gemaakt. Nu is het tijd om uit te voeren.""

Delfzijl is een proeftuin, zegt Groot. ""Wij verzinnen hier oplossingen voor de
rest van Nederland. Neem nou de bevolkingsdaling. Landelijk is iedereen bezig
met groter, meer, beter. Wij doen juist aan kleiner, minder, beter. Kijk, de
bevolkingsdaling is een feit. In plaats van proberen die wanhopig tegen te
houden, kun je ook kiezen voor minder, maar betere scholen.'' Door kwalitatief
goede initiatieven krijgen mensen er weer zin in. Want daar gaat het om, zegt
Groot. ""Mensen moeten het goed hebben met elkaar. Zo moeilijk is het allemaal
niet.""

Zijn krimpkennis komt hem uitstekend van pas bij zijn volgende baan bij het
kenniscentrum Noorderruimte van de Hanzehogeschool. Ook wordt hij adviseur bij
een architectenbureau.

Behalve krimp is er nog die andere kwestie. ""De aardbevings"", zegt hij.
Inderdaad: 'bevings', zoals alleen echte Groningers dat zeggen. Natuurlijk, zegt
hij: Nam en Kamp hebben belangen die niet ontzegd mogen worden. Maar het mag
niet zo zijn dat het veiligheidsaspect stríjdt om voorrang. Het moet gewoon
voorrang kríjgen.

Het vraagstuk is extreem ingewikkeld, zegt hij; al die verschillende
bestuurslagen, iedereen is zoekende. Ook aardbevingsminister Kamp is volgens
Groot lang niet de boeman voor wie de Groningers hem houden: ""Ik proef iets
oprechts bij hem. Hij heeft een bepaalde kilte over zich, maar ik zit wel eens
met hem aan tafel, en geloof me: dat is buitenkant. Echt. Het komt wel goed.""

Wij en zij

Opvallend genuanceerd voor een bestuurder in een beefgemeente. 'Wij' (Groningen)
en 'zij' (Den Haag) waren niet eerder zo gepolariseerd. ""Ik geloof niet zo in
vrienden en vijanden. Ik ben meer van If you can't beat them, join them.""

De Groningers krijgen geregeld de kritiek dat ze luider hadden moeten
protesteren. Onzin, vindt Groot: dat hoge incasseringsvermogen zou juist beloond
moeten worden met snelle actie. ""Blijkbaar is er een cultuur ontstaan waarin de
hardste roeper wint, of de regio waar de meeste kiezers zitten.""

Die bescheidenheid, zegt hij, het verantwoordelijkheidsbesef, hoort zo bij de
regio waaraan hij zo verknocht is, waar je de geschiedenis nog kunt lezen in het
landschap.

Het burgemeesterschap is geen baan, zegt hij, burgemeester bén je. En wát een
mooie tijd was het, memoreert hij met twinkelende ogen. Neem die gespannen
bijeenkomst in Bierum, allemaal strakke gezichten, en ineens schoot hem te
binnen dat hij een boek in de auto had liggen met een tekst van Ede Staal erin.
Hij droeg voor - in het Gronings, natúúrlijk in het Gronings. De zaal ontdooide.
Taal bindt, wist hij. ""Zo sla je een brug.""

Mijn opa

Voor geen goud had hij het willen missen, alleen al die veelzijdigheid: dan weer
een huisverbod, dan weer een zestigjarig huwelijk. ""Ik kwam geregeld bij mensen
die me vertelden dat ze mijn opa nog hadden gekend. En nu kwam ik bij hen op de
koffie als burgemeester. Dat betekent veel voor mensen. En voor mij.""

En toch kwam het afscheid. Het burgemeesterschap had zijn weerslag op Groots
gezondheid. Anderhalf jaar was hij er mentaal mee bezig geweest. Op 18 april
kondigde hij zijn vertrek aan, op zijn vaders verjaardag - op die datum had hij
destijds ook in Appingedam gesolliciteerd. ""Daardoor werd het heel persoonlijk.
Dat past ook bij me. Ik fietste naar het gemeentehuis met het hart in de keel.""


Hij riep het personeel 'van kop tot kont' bijeen en verwachtte een man of
dertig. Er zaten er 120. ""Dat was wel even slikken.""

Ja, hij gaat het missen, zegt hij, alles eigenlijk, het topteam met wie hij het
zinkende schip weer op koers heeft gebracht. De bewoners, de ambtenaren, de
raad, iedereen. ""Ik heb ze allemaal even lief gehad"", zegt hij. Hij valt even
stil en grijnst: ""Zelfs de VVD'ers.""

Aardbevingsminister Kamp is niet de boeman voor wie Groningen hem houdt. 'Ik
proef iets oprechts bij hem.'




VIEW ORIGINAL PAGE:

GRAPHIC: PvdA-burgemeester Emme Groot: 'Echt zijn. Dat is de enige manier om het
vol te houden.'
foto Reyer Boxem

LANGUAGE: DUTCH; NEDERLANDS"
164107946,2015-06-17T00:00:00,"Brink's krijgt nieuwe kans, maar wel onder nieuwe naam",7,Trouw,,SANDER HEIKENS,,Economie; Blz. 16,,519,,"Geldtransport


Grote Duitse collega Wincor Nixdorf ontfermt zich over Nederlandse
geldtransporteur

De herkenbare blauw-witte busjes van geldtransporteur Brink's verdwijnen
waarschijnlijk uit het straatbeeld. Gisteren werd bekend dat het noodlijdende
bedrijf wordt overgenomen door het Duitse Wincor Nixdorf.



Brink's besloot vorig jaar 650 van de ruim duizend banen te schrappen nadat het
met de Rabobank zijn grootste Nederlandse klant verloor. Door de overname hoeven
er nu honderd mensen minder te vertrekken, volgens onderhandelaar Peter de
Ridder van CNV Vakmensen.

De Wincor Nixdorf Groep is veel groter dan het Nederlandse Brink's. Het levert
ook hardware en software aan banken en winkels in 130 landen. Bij het bedrijf
werken ongeveer 9000 mensen.

Brink's kwam in de problemen toen ABN AMRO, de ING Bank en de Rabobank in 2011
de Geldservice Nederland (GSN) oprichtten voor onder meer geldtransporten en het
bijvullen van pinautomaten. Deze klussen werden eerst door Brink's gedaan. Het
Amerikaanse moederbedrijf The Brink's Company besloot daarom vorig jaar uit
Nederland te vertrekken. Brink's Nederland kon blijven bestaan onder beheer van
een eigen stichting, die de aandelen voor een symbolische euro kocht.

De overname komt volgens De Ridder niet als een verrassing. ""We hadden al veel
eerder vastgesteld dat de banken het zonder Brink's niet zouden redden. Het zou
een lastige klus worden om dezelfde kwaliteit te garanderen."" Wincor Nixdorf is
een van de bedrijven die nu transporten regelt voor Geldservice Nederland en
huurde Brink's daarvoor regelmatig in. ""Waarschijnlijk is deze overname daaruit
voortgekomen"", aldus De Ridder.

FNV-bestuurder Meindert Gorter denkt dat de banken de kennis van Brink's zwaar
hebben onderschat. Het vervoersbedrijf rijdt al meer dan veertig jaar in
Nederland en verzorgt ook het onderhoud van geldautomaten. ""Het komt nu vaak
voor dat ik bij de pinautomaat geen geld kan opnemen. Dat betekent dat ze door
GSN dus niet op tijd zijn bijgevuld.""

De naam Brink's zal na de overname waarschijnlijk verdwijnen. ""Dat is niet erg.
Er kleeft ook wel wat pijn aan"", stelt Gorter. Hij verwijst naar een serie
stakingsacties door de medewerkers van Brink's eind vorig jaar. Actievoerders en
vakbonden probeerden voor een deel van de ontslagen werknemers een baan bij GSN
af te dwingen. ""Het is veel belangrijker dat nu het vakmanschap en de
werkgelegenheid bewaard blijven. Daar draait het allemaal om"", aldus Gorter.

Peter de Ridder van CNV vakmensen denkt dat de Duitse overname veel stabiliteit
gaat opleveren voor de overgebleven werknemers. ""Wincor Nixdorf regelt niet
alleen waardetransport. Ze leveren ook pinautomaten en software. Om die reden
investeren ze zelf ook in deze sector.""

Ook Brink's zelf verwacht dat de rust terugkeert, zo stelt woordvoerder
Albert-Jan van Wij: ""Wat straks overblijft is een sterke speler op de markt, die
alle klanten aan kan.""

'We hadden al veel eerder vastgesteld dat de banken het zonder Brink's niet
zouden redden'

'Het is veel belangrijker dat nu het vakmanschap en de werkgelegenheid bewaard
blijven'




VIEW ORIGINAL PAGE:

GRAPHIC: Na maanden van acties kregen medewerkers van Brink's in januari te
horen wat er was geregeld voor ontslagen collega's.
Foto Erik van 't Woud, ANP

LANGUAGE: DUTCH; NEDERLANDS"
164107947,2015-06-17T00:00:00,Inspectie discrimineert op huidskleur arbeider,7,Trouw,,INGRID WEEL,,Buitenland; Blz. 15,,401,,"Buitenlands uiterlijk mag geen reden zijn voor extra controle, boetes
teruggedraaid


Drie werklieden in een leegstand pand in Amsterdam hadden ""donker haar en een
getinte huidskleur"". Dat was reden voor een medewerker van de Inspectie SZW,
vroeger de arbeidsinspectie, om naar hun identiteitsbewijs te vragen. Zij zouden
wel eens vreemdelingen kunnen zijn, dacht de inspecteur. De blanke werklieden
werd niets gevraagd. Discriminatie, zo oordeelt de Raad van State.



De opgelegde boete van 12.000 euro vanwege illegale arbeid door de drie die
inderdaad zonder werkvergunning in Nederland actief waren, hoeft daarom niet te
worden betaald. De werkgever had de Braziliaan, Ecuadoriaan en Roemeen niet
mogen laten schuren en schilderden, maar de inspecteur mag artikel 1 van de
Grondwet niet overtreden.

De Raad van State noemt het zeer ernstig dat een overheidsorgaan niet behoorlijk
handelt. Ook D66 maakt zich er behoorlijk boos om. Is dit wat de Inspectie SZW
bedoelt als ze zegt dat ze controleert met behulp van risicoanalyses?, vraagt
D66-Kamerlid Steven van Weyenberg zich af. ""Leidt het hebben van donker haar en
een getinte huidskleur in de analyses van de inspectie tot een hoger risico?""

Van Weyenberg vindt het zeer kwalijk dat een werkgever die mensen illegaal laat
werken nu de dans ontspringt omdat het bewijsmateriaal onwettig is verkregen.
Bij D66 is ook de indruk ontstaan dat dit een standaard werkwijze is bij de
Inspectie SZW. De verklaring van de inspecteur tijdens de rechtszaak kwam er
namelijk zo gemakkelijk uit dat Van Weyenberg er ""niet gerust op is dat dit een
eenmalige misser is"".

De betreffende inspecteur had de werklieden die buiten bezig waren met de
verbouwing van het pand met rust gelaten. Ook een blanke man die binnen werkte,
werd niet naar zijn identiteitsbewijs gevraagd. D66 heeft vragen hierover
gesteld aan minister Lodewijk Asscher van sociale zaken en werkgelegenheid ""want
dit mag nooit meer gebeuren"".

De inspectiedienst verklaart tegen Trouw dat het om een ""heel vervelend
incident"" gaat. De rechtszaak loopt al sinds 2012 en de Inspectie SZW beweert
dat er sindsdien tijdens de opleiding tot inspecteur extra nadruk wordt gelegd
op het feit dat discriminatie uit den boze is. Er zijn ook geen andere gevallen
bekend waarbij iemand die is beboet naar de rechter is gestapt om deze boete aan
te vechten vanwege vermeende discriminatie.




VIEW ORIGINAL PAGE:

GRAPHIC: Controle op illegaal werk. Deze bouwvakkers bleken allen de juiste
papieren te hebben.
Archieffoto Peter Hilz

LANGUAGE: DUTCH; NEDERLANDS"
164107948,2015-06-16T00:00:00,Afrikaan heeft baat bij vrijhandel,7,Trouw,,LIDWIEN DOBBER,,Economie; Blz. 17,,616,,"President Obama persoonlijk het vrijhandelsakkoord met twaalf landen rond de
Stille Oceaan laten uitonderhandelen? Het Congres vertrouwt het hem niet toe.
Vooral zijn eigen Democratische partij wil 'een betere deal voor Amerikaanse
werknemers', zo bleek bij de stemming in het Congres afgelopen vrijdag. De
Democraten zijn er niet van overtuigd dat Obama daarmee over de brug komt.



Het vrijhandelsakkoord staat gelijk aan verlies van Amerikaanse banen, menen
veel van Obama's partijgenoten. Ligt dat Trans-Pacific Partnership (TPP) er
eenmaal, dan worden laaggeschoolde Amerikanen zonder pardon ingewisseld voor
Peruanen, Mexicanen of Vietnamezen. Bedrijven zullen de VS verlaten op zoek naar
de plek waar ze het goedkoopst kunnen produceren.

Dat veroordeelt laaggeschoolde Amerikanen tot armoede; banen op hun niveau zijn
er steeds minder, dus wacht hun een leven van losse klusjes, afgewisseld met
werkloosheid. En dat ligt gevoelig in het land waar de immer groeiende kloof
tussen de superrijke toplaag en de verarmde midden- en lagere klasse de
gemoederen verhit.

Er is inderdaad een verband tussen globalisering - landen die economisch en
financiëel steeds meer verknoopt zijn - en ongelijkheid, schrijft het
Internationaal Monetair Fonds in een gisteren verschenen studie. Maar anders dan
de verontruste Democraten meent het IMF dat globalisering niet louter negatief
is.

Kapitaal dat de wereld over gaat, draagt inderdaad bij aan grotere ongelijkheid
zowel in rijke als in opkomende landen, zegt het fonds. Waarschijnlijk is dat,
denken de IMF-onderzoekers, omdat investeerders hun geld bij voorkeur steken in
technologisch hoog ontwikkelde sectoren. Ze verwachten dat daar interessante
nieuwe producten en toepassingen worden ontwikkeld; gewilde innovaties waar grif
voor wordt betaald en die zo een mooi resultaat op hun investeringen opleveren.


Die voorliefde voor technologie brengt een voorliefde voor hoogopgeleide
werknemers met zich mee. Innovatie komt van knappe koppen tenslotte. Die hebben
zo een royale positie als ze met hun werkgever over hun salaris onderhandelen.
Bovendien zal hun baas hun kennis op peil willen houden. Hij investeert dus in
continue scholing, wat de hoogopgeleide werknemer alleen nog maar begeerlijker
en dus rijker maakt. En zo groeit de kloof met de laagopgeleide werknemer, die
nooit naar een opfriscursus wordt gestuurd. Want voor hem tien anderen.

Maar, meent het IMF, voor vrijere hándel tussen landen is het beeld zo eenduidig
niet. Het is te eenzijdig om alleen te wijzen op het verlies van banen en dus
van inkomen voor laagopgeleide werknemers. Doordat bedrijven efficiënter
produceren, worden hun producten goedkoper. Ook laagopgeleide werknemers houden
maandelijks meer over als ze minder kwijt zijn aan hun dagelijkse boodschappen
en aan een nieuwe telefoon of fiets.

Bovendien kijkt het IMF niet alleen naar ontwikkelde landen die banen zien
verdwijnen, maar ook naar opkomende landen die ze juist mogen verwelkomen:
eindelijk werk voor de immense groep mensen die een minimale opleiding heeft
genoten.

Met een beetje geluk ook arbeidscontracten. Nu houden Afrikanen en Aziaten aan
de onderkant van de arbeidsmarkt het hoofd boven water met informele baantjes,
die een slecht inkomen en geen enkele zekerheid bieden. Een westers bedrijf dat
zijn werkzaamheden verplaatst kan aan dat geschnabbel een eind maken. Ook zij
vallen dan onder de regels voor een minimumloon en ontslagbescherming. En zo
wordt de kloof tussen rijk en arm daar kleiner.

Met een beetje geluk krijgt die Afrikaan ook een contract




VIEW ORIGINAL PAGE:

GRAPHIC: Democraten vrezen dat president Obama met vrijhandelsakkoorden
Amerikaanse banen verkwanselt.
foto afp

LANGUAGE: DUTCH; NEDERLANDS"
164107949,2015-06-16T00:00:00,Fokker hoopt op veel werk door Chinese zakenjet,7,Trouw,,VAN ONZE REDACTIE ECONOMIE,,Economie; Blz. 15,,575,,"Order van Comac schept geen nieuwe banen


Fokker Services heeft zijn eerste grote order uit China binnen. Het Chinese
Comac gaat een nieuw toestel voor zakenmensen bouwen. Dat doen zij op basis van
een bestaand ontwerp van het passagierstoestel ARJ21-700. Fokker Services zal
onder meer het interieur en de slaapcabines ontwerpen.



De opdracht uit China is een vervolg op de contacten die in 2012 werden gelegd.
In de jaren daarna kreeg Fokker Services - het onderhoudsbedrijf Fokker - een
aantal kleinere, adviserende opdrachten. Die zijn naar tevredenheid afgerond, zo
blijkt uit de nieuwe deal met Comac.

Voor het brede publiek in het Westen is Comac een nog onbekende vliegtuigbouwer.
Maar zoals bij alles wat Chinees is, denkt Comac in het groot. Het Amerikaanse
Boeing en het Europese Airbus zullen de komende jaren moeten rekenen op hevige
concurrentie van het Chinese staatsbedrijf.

Hoeveel geld de order oplevert, willen Fokker en Comac niet zeggen, al spreekt
topman Peter Somers van Fokker Services over 'enkele tientallen miljoenen
euro's'. Daar blijft het volgens Somers niet bij. Hij verwacht in de toekomst
meer orders uit China te ontvangen. Zo kan Comac uitgroeien tot een belangrijke
afnemer voor de Nederlandse producent van vliegtuigonderdelen.

Het interieur zullen Fokker en Comac gezamenlijk ontwerpen in Nederland, de bouw
doen de Chinezen op een vestiging in Shanghai. Meer banen schept de nieuwe order
dan ook niet. ""Het leidt tot continuïteit van de werkgelegenheid"", zegt een
woordvoerder van Fokker Services. ""Het biedt werk aan enkele tientallen
ingenieurs in onze vestigingen in Hoogerheide en Hoofddorp."" Vorig jaar nog
verdwenen er honderd banen bij Fokker Services in het Noord-Brabantse
Hoogerheide omdat er te weinig werk was.

Dat Comac kiest voor Fokker Services heeft naast de eerder aangehaalde banden
ook te maken met de ervaring die het bedrijf heeft met het ombouwen van
passagiersvliegtuigen. Zo is Fokker Services eveneens betrokken bij
ombouwprojecten van Boeing en Airbus.

Fokker Services is niet het eerste onderdeel van het Nederlandse bedrijf dat
banden aanknoopt met China, de snelst groeiende luchtvaartmarkt ter wereld. Een
ander onderdeel, Fokker Elmo, heeft al een eigen fabriek in China. Fokker Elmo
maakt de bekabeling voor vliegtuigen. Dat doen zij voor Comac, Boeing en Airbus,
maar ook voor gevechtsvliegtuigen als de JSF.

Verdubbeling van het aantal vliegtuigen

Zowel Boeing als Airbus publiceerden afgelopen dagen hun verwachtingen over de
groei in de luchtvaart. Airbus denkt dat de komende twintig jaar 32.600 nieuwe
passagiersvliegtuigen nodig zijn, goed voor een waarde van 4,9 biljoen dollar
(4370 miljard euro). Boeing verwacht dat de groei nog groter is en zet in op
ruim 38.000 nieuwe toestellen. Momenteel vliegen er mondiaal 19.000
passagiersvliegtuigen rond.

De grootste groei komt uit opkomende economieën als China, India, het
Midden-Oosten, Afrika en Latijns-Amerika, denkt Airbus. Toch blijven Europa en
Amerika belangrijke afnemers van nieuwe toestellen. Tot 2034 zullen er 7300
toestellen naar Europa en 7800 naar Noord-Amerika gaan, zo laten cijfers van
Boeing zien. De grootste afnemer is China, dat ruim 14.300 toestellen nodig
heeft. De verwachting is dan ook dat China binnen tien jaar de grootste
luchtvaartmarkt ter wereld is.

China wordt grootste vliegtuigmarkt ter wereld en Comac kan tot geduchte
concurrent van Airbus en Boeing uitgroeien




VIEW ORIGINAL PAGE:

LANGUAGE: DUTCH; NEDERLANDS"
164107950,2015-06-16T00:00:00,Athene: Gepensioneerden al zwaar genoeg getroffen,7,Trouw,,THIJS KETTENIS,,Vandaag; Blz. 6,,607,,"Griekse crisis


Griekenland voelt niets voor verlaging uitkeringen en 'weerstaat internationale
druk'

""Ons pensioenstelsel staat op instorten. Iedereen die zegt dat we nog wel even
vooruit kunnen zo, gelooft in sprookjes."" Adviseur Giorgos Romanias wond er
afgelopen december tegenover Trouw geen doekjes om: het Griekse pensioensysteem
is onhoudbaar. Destijds hielp Romanias nog ouderen die van het kastje naar de
muur werden gestuurd om hun opgebouwde pensioen te claimen. Een tactiek van de
pensioenfondsen om te verbloemen dat de kas leegraakte, vermoedde hij toen. Nu
Romanias als secretaris-generaal voor sociale zekerheid binnen de Griekse
regering belast is met het pensioenbeleid, zijn zijn uitspraken heel wat minder
pittig.



""We voelen de druk maar die weerstaan we"", zei hij een tijdje terug op de
Griekse televisie over de eis van de Europese Commissie, de Europese Centrale
Bank en het Internationaal Monetair Fonds over verdere ingrepen in het
pensioenstelsel. Deze instellingen vinden die ingrepen een absolute voorwaarde
voor het geven van leningen, terwijl ze voor Athene volstrekt onbespreekbaar
zijn. Het is een van de lastigste onderwerpen in de onderhandelingen.

Wie zich een beetje in de pensioenen verdiept, vraagt zich al snel af waarom
Romanias - tot aan zijn aantreden zelf gepensioneerd - aan deze baan begonnen
is. Niet alle details zijn openbaar, maar je hoeft geen deskundige te zijn om te
begrijpen dat de cijfers abominabel zijn. Griekenland besteedt volgens de
laatste gegevens van Eurostat 17,5 procent van het bruto binnenlands product
(bbp) aan pensioenen. Nergens in de EU is dat zo hoog. In Nederland is het ruim
13 procent. Wat daarbij niet helpt is dat het bbp sinds het begin van de crisis
met een kwart gekrompen is, terwijl het aantal gepensioneerden alleen maar
stijgt. Net als de werkloosheid, dus steeds minder werkenden moeten die
pensioenen opbrengen. Griekenland kent, anders dan Nederland, geen systeem
waarin je voor je eigen pensioen spaart. Pensioenen worden betaald via premies
van werkgevers en werknemers. Door de crisis stokken die afdrachten. Daar komt
bij dat de fondsen voor miljarden het schip ingingen toen Griekenland in 2012
als onderdeel van een schuldsanering aankondigde zijn obligaties niet meer
volledig af te lossen. Veel fondsen hadden belegd in die obligaties.

Tijd om in te grijpen, vinden de geldschieters. Ze willen in één keer een eind
maken aan de mogelijkheid van vervroegd pensioen. Sinds 2012 is de
pensioenleeftijd ook in Griekenland officieel 67 jaar, maar door allerlei
uitzonderingen stoppen de meesten al eerder met werken.

Maar die maatregel is niet genoeg. De staat mag tekorten niet meer aanvullen.
Vooral dat knelt. Verder korten op de pensioenen is onvermijdelijk. En de
gepensioneerden hebben de laatste jaren al veertig procent ingeleverd. Iets
minder dan de helft krijgt minder dan 665 euro per maand, de Griekse
armoedegrens. Toch zijn complete families ervan afhankelijk door de werkloosheid
. Meer dan een kwart van de Grieken heeft geen baan.

Ingrijpen zou daarom veel meer Grieken dan alleen gepensioneerden treffen.
Premier Tsipras weigert daarom akkoord te gaan. Hij sloeg gisteren opnieuw een
harde toon aan. ""Je kunt alleen maar politieke motieven vermoeden achter het
feit dat de instellingen verdere pensioenverlagingen eisen, ondanks vijf jaar
plunderen. We wachten geduldig tot ze realistischer worden"", schreef hij in een
verklaring. Een woordvoerster van de Europese Commissie zei dat de geldschieters
geen korting van de pensioenen eisen, maar slechts hervorming van een de duurste
pensioenstelsels van Europa.




VIEW ORIGINAL PAGE:

GRAPHIC: Een inwoner op leeftijd van Athene voor de centrale markt van de
Griekse hoofdstad.
foto afp

LANGUAGE: DUTCH; NEDERLANDS"
164107951,2015-06-15T00:00:00,Dankzij de fiets is Bert weer mens geworden,7,Trouw,,MARIJN DE VRIES,,Sport; Blz. 19,,621,,"Vreselijk gespannen is hij. Het is dan ook geen kleinigheid: 24 uur
mountainbiken. Natuurlijk heeft hij wel eens lange ritten gemaakt. Maar een heel
etmaal fietsen, ook in het donker, ook als je lichaam slapen wil: nee. Dat
nooit.



Ruim een half jaar geleden is het nu, maar er gaat geen moment voorbij dat Bert
niet terugdenkt aan dat weekend in september - want vijf jaar geleden had
niemand gedacht dat hij ooit nog fietsen zou.

Hele dagen lag fietsenmaker Bert Lammers in bed, tot niets in staat. Dozen vol
pillen werkte hij weg. Alleen daarmee voorkwam hij dat hij niet nog verder
wegzakte in zijn depressie. Zeiden zijn psychiaters. Afgeschreven was hij. Een
wrak.

Een echte vrijbuiter was hij. Eentje die duizend dingen tegelijk deed. Een eigen
fietsenzaak, zelf zijn huis bouwen, urenlang trainen voor mountainbikemarathons
- 's avonds in het donker door de bossen, bij min tien. Niets was te dol.
Tomeloze energie had hij.

De omstandigheden zijn ideaal. Droog, weinig wind. De adrenaline stijgt. Juist.
Zo voelt dat. Hoe kon hij het vergeten zijn? Rustig aan doen, neemt hij zichzelf
voor. Die bult in het parcours, daar moet je wel veertig keer overheen. Blaas
jezelf niet op in de eerste uren, tussen de snelle jongens die maar zes uur
fietsen.

In 2003 werd zijn eerste kind geboren. Juist zoiets moois als vader worden,
zorgde ervoor dat hij helemaal instortte. Ineens was hij zijn vrijheid kwijt.
Kon hij niet meer doen wat hij wilde. Hij gooide zijn fiets aan de kant. Hij
moest maar zonder leren leven, wilde hij het redden als vader, huizenbouwer en
fietsenzaakeigenaar.

Hij zet zich in het spoor van wat jongens die een lekker tempo rijden en peddelt
zo de eerste uren weg op Landgoed Gulbergen. Het Dak van Brabant over, rond en
opnieuw het Dak over. De bult is maar zestig meter hoog, maar, weet hij, in een
etmaal overbrug je zo'n beetje dezelfde hoogte als drie keer Alpe d'Huez.

Nog geen twee jaar was zijn kind toen ze hem uit zijn eigen zaak moesten
wegdragen. Een kip zonder kop was hij geworden. Hij liep maar rondjes en er kwam
niets uit zijn handen. Ze gaven hem pillen en toen zakte hij weg in een diepe
depressie.

Potverdorie, zijn benen lopen vol. Hij kijkt naar zijn voeten, zijn kuiten.
Modderspetters, dreksporen. Zo ziet zijn gezicht er nu ook uit. Getekend. En hij
heeft er nog maar zes van van de 24 uur op zitten. Hij schakelt een tandje
terug. Begint eten uit zijn zakken te graaien.

Hij lag daar maar, in bed. Zijn schoonmoeder kwam iedere ochtend om zijn
kinderen aan te kleden en eten te geven. Zelfs dat kon hij niet. Op een dag
realiseerde hij zich: er moet wat veranderen. Hij pakte zijn oude fiets en trok
erop uit. Eenmaal thuis werd hij ziek. Een griepje. Maar toen hij een week later
weer ging fietsen, kreeg hij opnieuw een griepaanval. Acute
medicijnvergiftiging. Dan maar niet meer sporten, zei de psychiater. Nooit meer.


Langzaam komt de energie terug. Het wordt donker en kouder in de bossen. Maar
Bert trapt door. Van binnen gloeit hij.

De vlam die weer was gaan branden toen hij zijn fiets had gepakt, was een
vuurtje geworden. Altijd medicijnen? Nooit meer sporten? Nee. Hij wilde zich
niet overgeven. Stiekem stopte hij met de pillen en ging hij meer fietsen. De
eerste paniek bij de psychiaters verdween, toen ze merkten dat het écht beter
met Bert ging zonder de pillen. Dat hij geen psychose kreeg.

Deze marathon is een cadeau aan zichzelf. Een bewijs dat hij geknokt en gewonnen
heeft. Dat hij weer voelen kan: de pijn van het afzien. De euforie van de
vrijheid. Hij kan het nu hardop zeggen, tegen iedereen: 'Kijk! Ik ben niet
afgeschreven. Toen ik het allerdiepst zat, heeft sporten me gered. Dankzij de
fiets ben ik weer mens geworden'.




VIEW ORIGINAL PAGE:

LANGUAGE: DUTCH; NEDERLANDS"
164107952,2015-06-13T00:00:00,Merkt u al iets van die vette jaren?,7,Trouw,,MONIC SLINGERLAND,,Opinie; Blz. 29,,511,,"de vraag van Monic Slingerland


Stuur uw reactie van circa 150 woorden uiterlijk dinsdag 12 uur naar
lezers@trouw.nl, voorzien van naam en adres. Een keuze uit de antwoorden
verschijnt woensdag.

Dat de vette jaren begonnen zijn is aan het ontbijt nog niet echt te merken.
Geen taart of champagne. Thee en een boterham met kaas, dat is het.



De melding van directeur Job Swank van De Nederlandsche Bank dat de crisis nu
echt voorbij is, klinkt wel als een sein om uit de band te springen. Toch lijkt
het me nuttig om even een moment van bezinning in te lassen voor we de slingers
tevoorschijn halen.

Want wat betekent het eigenlijk, dat de zeven magere jaren voorbij zijn? Een
bevriende bouwkundige die, met studerende kinderen en een hypotheek, zijn baan
jaren geleden verloor, rijdt nog altijd als oproepchauffeur tegen een uurtarief
waar hij vroeger hard om had gelachen. Twintigers in mijn omgeving scharrelen
met tijdelijke mini-baantjes in de horeca wat geld bij elkaar. In de
winkelstraat in de provinciestad staan zo veel panden leeg dat de reeksen
etalages doen denken aan een kind dat aan het tanden wisselen is.

Nog altijd telt Nederland 625.000 werklozen. Onder hen veel jongeren en veel
50-plussers. De voorbeelden die ik net noemde, horen daar officieel niet bij.
Zij verdienen tenminste nog wat. Maar als je het hen vraagt, tellen ze wel mee.
Dus eigenlijk zijn er meer werklozen.

Nog even geen champagne, dacht ik daarom bij het lezen van de opmerkingen van
econoom Wiemer Salverda gisteren op de economiepagina van Trouw. Hij telt anders
dan het CBS. Een jongere met een baantje in de horeca is in feite werkloos, zegt
hij. Zo bezien merken schrikbarend veel Nederlandse jongeren er nog helemaal
niets van dat de crisis voorbij is. Voor hen blijven ook de komende jaren mager,
vreest Salverda. Vooral degenen met een lagere opleiding. En zoals bekend gaat
meer dan de helft van de Nederlandse jongeren naar het vmbo.

Laat die taart nog maar even staan dus. Want het klinkt wel concreet, dat de
Nederlandse economie volgens directeur Job Swank van DNB met twee procent zal
groeien en dat die groei de twee jaar erna doorgaat. Maar de vraag is wie
daarvan wat merkt. Tekenaar Len Munnik gaf daar woensdag een antwoord op, op
deze opiniepagina. De taart wordt gegeten door een heer in een net pak.

Misschien ben ik te ongeduldig. De zeven vette jaren zijn pas drie dagen geleden
begonnen. Te vroeg om meteen resultaat te zien. Het terras van het cafetaria om
de hoek zat gisteren vol. 's Middag wilde iedereen een ijsje, 's avonds bier.
Maar om dat nu te zien als teken dat de crisis voorbij is, dat gaat me te ver.

Misschien ben ik te pessimistisch. Ik zie eerlijk gezegd niet al die jongeren en
50-plussers binnen een jaar een echte baan hebben. En op die lege winkelpandjes
blijft voorlopig nog wel dat affiche 'Te Huur' geplakt, vrees ik.

Maar ik laat me altijd graag overtuigen door een optimist.

Merkt u dat de vette jaren zijn begonnen?

Voor veel jongeren blijven de komende jaren mager, vreest econoom Wiemer
Salverda




VIEW ORIGINAL PAGE:

LANGUAGE: DUTCH; NEDERLANDS"
164107953,2015-06-13T00:00:00,Minder ruimte voor de 'stapelaar',7,Trouw,,"LAURA VAN BAARS, REDACTIE ONDERWIJS & OPVOEDING",,Nederland; Blz. 9,,479,,"Opklimmen in het onderwijs


Inspectie waarschuwde voor meer selectie in het onderwijs, universiteiten kiezen
er nu openlijk voor

Een 'stapelaar' wordt zowel bewonderd als gevreesd. Bewonderd omdat zo'n
leerling diploma op diploma stapelt en zich opwerkt naar misschien wel
universitair niveau. Maar ook gevreesd door zijn school of universiteit: iedere
keer is het weer de vraag of die stapelaar het wel zal redden. En leerlingen die
uitvallen, kosten het onderwijs geld.



Wie de hoogste titel nastreeft, krijgt in de visies die universiteiten en
minister Bussemaker van onderwijs deze week ontvouwden minder ruimte. Het
academisch onderwijs moet kleinschaliger worden. Universiteiten willen
academische toptalenten kunnen selecteren.

Karl Dittrich, de voorzitter van de koepel van universiteiten VSNU, maakt er
geen geheim van dat hbo'ers niet bovenaan het keurlijstje van de universiteiten
staan. Bussemaker spoort zelfs praktisch ingestelde vwo'ers aan om voor hbo te
kiezen.

'Selectie' is een trend in het onderwijs, constateerde hoofdinspecteur van het
onderwijs Monique Vogelenzang in april bij de presentatie van het
onderwijsverslag. Zij is niet zonder zorgen. ""Er lijkt sprake van een beweging
naar het midden, waarbij leerlingen directer doorstromen van vmbo naar het mbo
en van de havo naar het hbo. Hogere en lagere onderwijssoorten trekken juist
minder leerlingen. Het is belangrijk deze ontwikkelingen goed te blijven volgen
en te begrijpen. Waardoor komen ze en wat betekent het voor leerlingen? Is hier
nu sprake van een stabilisatie van de jarenlange beweging naar boven die we in
het onderwijs hebben gezien? Of wordt het onderwijsstelsel minder flexibel en
ontnemen we daarmee leerlingen kansen? Kunnen laatbloeiers nog tot wasdom
komen?""

Ook de Tweede Kamer vindt dat het onderwijs leerlingen geen kansen mag
onthouden, bleek tijdens een debat over het onderwijsverslag deze week.

In Nederland worden kinderen al op twaalfjarige leeftijd geselecteerd. Er moet
gelegenheid zijn om verkeerde schoolkeuzes te kunnen rechtzetten. De koepel van
universiteiten VSNU is zich bewust van de gevoeligheid van selectie voor de
opleiding, en het beperken van het aantal universitaire studenten. Dat er minder
leerlingen op de middelbare school opklimmen, is volgens de VSNU 'een punt van
aandacht'. Maar de enorme groei van studenten in de afgelopen vijftien jaar
heeft de kwaliteit van het universitaire onderwijs onder druk gezet. Het
onderwijsbudget per student werd kleiner. Universiteiten denken dit alleen te
kunnen oplossen onder het motto: 'groei is geen ambitie meer'.

Minister Bussemaker begrijpt dit probleem. Bovendien kijkt Bussemaker naar de
arbeidsmarkt, waarop veel jonge academici werkloos thuis zitten terwijl
bedrijven volgens haar staan te springen om slimme praktijkmensen die in staat
zijn zich voortdurend bij te scholen.




VIEW ORIGINAL PAGE:

GRAPHIC: foto anp

LANGUAGE: DUTCH; NEDERLANDS"
164107954,2015-06-13T00:00:00,175 biljard in een sok? Dat levert 5 dollar op,7,Trouw,,LIDWIEN DOBBER,,Economie; Blz. 19,,561,,"Zimbabwaanse munt wordt officieel vervangen door Amerikaanse


Zimbabwe schaft zijn munteenheid volgende week officieel af. Vanaf maandag kan
iedere inwoner zijn oude Zimbabwaanse dollars inruilen voor Amerikaanse. De
eerste 175 biljard levert 5 dollar op. Elke 35 biljard extra is goed voor 1
dollar.



20 miljoen dollar, Amerikaanse welteverstaan, trekt het land uit voor de
inruilactie, die in september klaar moet zijn.

Betalen doen Zimbabwanen al sinds 2009 niet meer met hun waardeloze munt. Het
land ging in die tijd gebukt onder een inflatie die bij de laatste officiële
opgave van juni 2008 al een ongelooflijke 230 procent bedroeg, maar in het half
jaar daarna in de miljarden procenten liep.

Tweemaal daags verhoogden winkeliers hun prijzen. Zimbabwe werd het land van
'verhongerende miljardairs'. Mensen hadden geen portemonnee op zak, maar droegen
plastic zakken vol biljetten. Pinautomaten gevuld houden, werd volstrekt
ondoenlijk.

Sinds zes jaar betaalt Zimbabwe in het dagelijks leven met Amerikaanse dollars
en de Zuid-Afrikaanse rand. Dat het land zijn eigen dollar nu ook officieel
afschaft, is vooral een signaal aan de buitenwereld. De vrees bestond dat de
regering de munt weer tot leven zou wekken.

Zimbabwe staat er economisch nog altijd zeer belabberd voor en geldschieters als
het IMF, de Wereldbank en de Afrikaanse Ontwikkelingsbank willen het geen geld
lenen. Het land is een van de weinige die ooit een IMF-lening niet tijdig hebben
terugbetaald. De rekening staat nog altijd open.

Bovendien vindt het IMF het niet kunnen dat Zimbabwe zo'n driekwart van zijn
overheidsinkomsten aan salarissen uitgeeft. Terwijl er investeringen en sociale
voorzieningen nodig zijn, gingen die ambtenarensalarissen vorig jaar met 14
procent omhoog. Dat had president Robert Mugabe zo beloofd tijdens zijn
verkiezingscampagne.

In maart dit jaar versoepelde de Europese Unie wel haar sancties tegen het
Mugabe-regime. Uit waardering voor een goed verlopen referendum over de nieuwe
grondwet mochten 81 overheidsfunctionarissen weer naar de EU reizen, werden hun
banktegoeden vrijgegeven en zijn acht Zimbabwaanse bedrijven van de zwarte lijst
gehaald. Mugabe zelf valt nog wel onder de EU-sancties.

Het verlangen om aansluiting te vinden bij de internationale gemeenschap in
Zimbabwe lijkt te groeien. En de afschaffing van de munt past daarbij. Pas als
'de fundamenten' stevig zijn, is het land weer toe aan een eigen munt, zo
citeert de site Nehanda Radio de regering.

""Mensen hebben het moeilijk gehad met die inflatie. Ja, er was hyperinflatie,
dat weten we. Maar als land moeten we ervoor zorgen dat we vooruitgaan"", zei
topman John Mangudya van de Zimbabwaanse centrale bank tijdens de
persconferentie waarin hij de op handen zijnde muntwissel toelichtte.

Over de Zimbabwaanse bankbiljetten uit 2008 en 2009 die nu worden ingeleverd -
de hoogste is ter waarde van 1.000.000.000.000.000 (een biljard) Zimbabwaanse
dollar - is geen belasting verschuldigd. Er wordt uitbetaald, er worden geen
vragen gesteld, aldus Mangudya.

Zimbabwanen die de wisselkoers van de overheid niet aanstaat, kunnen terecht op
eBay. Daar is wel een markt voor hun ontelbare-nullen-briefjes. Onder Amerikanen
bijvoorbeeld die een wedje afsloten om een miljoen dollar en verloren. Met een
biljet van ZW$ 10 biljoen kunnen ze hun schuld voldoen, met rente.




VIEW ORIGINAL PAGE:

GRAPHIC: Een biljet van tien biljoen Zimbabwaanse dollar, nu een fractie van een
cent waard.
foto ANP

LANGUAGE: DUTCH; NEDERLANDS"
164107955,2015-06-12T00:00:00,Ook van een tweedehands systeemplafond valt nog iets moois te maken,7,Trouw,,HENNY DE LANGE,,Special 1; Blz. 4,,545,,"Wat gebeurt er eigenlijk met marmeren vloeren uit oude gebouwen die worden
gesloopt? Grote kans dat ze worden vermalen tot puin dat als onderlaag wordt
gebruikt bij de aanleg van wegen. Zoals het meeste bouw- en sloopafval als
waardeloos materiaal wordt bestempeld.



Dat moet toch anders kunnen, bedacht Maarten Gielen (1984), oprichter van Rotor,
een Brussels collectief van negen jonge ontwerpers. Rotor heeft een systeem
ontwikkeld om op een duurzamere manier om te gaan met de afvalstromen uit de
bouw. ""Ons huishoudelijk afval scheiden we wel, maar dat is slechts 10 procent
van het afval dat we produceren. Sloopmaterialen uit de bouw beslaan de helft
van de afvalstroom. Daar valt dus nog heel veel te winnen.""

Rotor ontwerpt al een aantal jaren interieurs van gerecyclede bouwmaterialen.
Het laat zien dat er ook van nauwelijks gewaardeerde zaken, zoals
systeemplafonds, iets moois valt te maken. Dat bleef niet onopgemerkt. Dit
najaar krijgen Gielen en zijn collectief de Rotterdam-Maaskantprijs voor jonge
architecten. Volgens de jury is het werken met afvalmaterialen voor Rotor meer
dan recyclen of een hippe vintage look creëren. ""De ontwerpers slagen erin om
ons met een nieuwe blik te laten kijken naar afvalmaterialen."" De architectuuur
heeft zich sinds de opkomst van het modernisme voortdurend gericht op het nieuwe
en het vernieuwen. Rotor laat volgens de jury zien dat 'het bestaande veel van
waarde in zich draagt'.

De ambities van Rotor reiken inmiddels verder. Gielen: ""We willen ook op grote
schaal tweedehands bouwmaterialen gaan doorverkopen aan professionele
handelaren, die ze vervolgens aanpassen voor een tweede leven."" Een van de
eerste grote projecten was het voormalige hoofdkantoor van de bank BNP Paribas
Fortis in Brussel. ""Voordat de sloop begon, hebben wij een draaiboek gemaakt.
Daarin is niet alleen de hele ontmanteling vastgelegd. Het bevat ook een
inventarisatie van alle materialen die vrijkomen en hun nieuwe bestemming."" Het
was een zeer exclusief gebouw, zegt Gielen, met veel natuursteen en mooie
plafonds. Het natuursteen is onder meer verwerkt in de vloer van een villa. De
plafonds kregen een tweede leven in een cultureel centrum, terwijl delen van het
cafetaria werden hergebruikt in een nieuw restaurant.

Particulieren die kleine sloopwerken uitvoeren, kunnen niet bij Rotor terecht.
De ondergrens ligt op 5000 m2. ""Alleen bij grote projecten kunnen we rendabel
draaien.""

Rotor is nu nog vooral in België actief, maar vanuit Nederland is er inmiddels
ook belangstelling. In Amsterdam-Sloterdijk werkt Rotor mee aan het strippen van
het voormalige gebouw van KPN.

Dit jaar verwacht Gielen zo'n 500 ton bouw- en sloopafval te kunnen laten
recyclen. Dit is gegarandeerd een groeimarkt, voorspelt hij. ""Alleen in Brussel
komt er jaarlijks 700.000 ton afval vrij bij sloop en verbouwingen. Het gros
wordt vermalen. Maar je kunt er veel meer mee doen, zeker als je het koppelt aan
de 110.000 inwoners van Brussel die werkloos zijn. Zelfs als er maar 1 procent
van de werklozen aan de slag gaat met 1 procent van de afvalstroom, heb je
direct al een gigantische industrie.""

'In Brussel komt jaarlijks 700.000 ton afval vrij bij sloop. Het gros wordt
vermalen. Maar je kunt er veel meer mee doen.'




VIEW ORIGINAL PAGE:

GRAPHIC: Het Brusselse collectief Rotor ontwerpt al een aantal jaren interieurs
van gerecyclede bouwmaterialen.

LANGUAGE: DUTCH; NEDERLANDS"
164107956,2015-06-12T00:00:00,brieven,7,Trouw,,,,Opinie; Blz. 25,,595,,"Doorgaan, Beatrijs!

Ik ben een groot fan van Beatrijs Ritsema. Haar adviezen zijn verfrissend,
heerlijk nuchter en pakkend geformuleerd. Geweldig. Doorgaan met 'Moderne
manieren' graag!

Bernadette Verhagen Venlo

Saaie leraren?

Weg met de saaie leraar! Dit riep het Kamerlid Pieter Duisenberg afgelopen week
in Den Haag (Trouw, 10 juni). Daar wordt dan over gedebatteerd en tot mijn grote
verbazing wordt er een methode ontwikkeld om de voortgang te meten. Hoe dan en
van wat dan? Of leraren minder saai worden in de loop der tijd? Moet het echt
hierover gaan in de politiek? Laten jullie het nu eerst eens hebben over hoe
passend onderwijs fatsoenlijk gefaciliteerd wordt op alle scholen in Nederland.
Leraren saai?! Nee, politiek Den Haag is weer lekker bezig..

Carina Lodder Vleuten

Hoge werkdruk

Pieter Duisenberg (VVD) wil over vijf jaar alleen nog maar geïnspireerde
docenten voor de klas hebben. Als docent op een middelbare school klinkt dit mij
als muziek in de oren. Wie wil dat niet? De kwaliteit van docenten wordt
inderdaad nog te weinig geëvalueerd. Het is goed als dit verbetert. Cruciaal is
dan wel dat docenten ook tijd en kundige begeleiding krijgen om zich waar nodig
te versterken. Hier kom je nu door de hoge werkdruk van alledag nauwelijks aan
toe. Duisenberg noemt ook de kwaliteit van lerarenopleidingen. Ik heb zelf
bevlogen maar overwerkte universitaire docenten gehad. Steeds meer werk in
steeds minder tijd. Ook zou het helpen als van hen niet werd verwacht om een PhD
te hebben, maar als men hen zou aanstellen op basis van werkelijke ervaring op
de vmbo/havo/vwo-werkvloer.

Sacha van der Zande (28) Utrecht

Aftreden

Als belastingbetaler ben ik beschaamd dat de NS 11 miljard euro verspild hebben.
Minister Schultz en staatssecretaris Mansveld zouden onmiddellijk moeten
aftreden. De media hebben zich over dit onderwerp stilgehouden sinds 2001. Ook
zij moeten zich schamen. In de VS of Engeland zouden de bewindslieden gedwongen
worden af te treden. In Nederland worden ze vast Commissaris van de Koning in
een van de provincies.

Sears Appalsamy Breda

Vreemd, die latere AOW

Met aandacht heb ik het artikel over de arbeidsmarkt gelezen (Trouw, 10 juni) en
krijg wederom bevestigd dat het met Nederland weer wat beter gaat, maar dat de
werkgelegenheid de komende jaren niet zal stijgen. Er zijn natuurlijk diverse
redenen te vinden dat de werkgelegenheid de komende jaren niet stijgt en als
gevolg daarvan met name jongeren en ouderen het zwaarst worden getroffen. Daarom
kan ik maar niet begrijpen waarom de regering alsnog heeft besloten om de
AOW-grens nogmaals versneld te verhogen. Wat je hier mee bereikt is dat ouderen
langer aan het werk blijven en jongeren niet voldoende aan de slag komen.

Bert Mooijekind Velserbroek

Marshallplan

Europa lijkt de ondergang van Griekenland koste wat het kost door te willen
drijven. Wij komen al tientallen jaren op Kreta en verbazen ons over vreemde
belastingconstructies met niet geheel afgebouwde huizen en de mogelijkheid tot
zeer vroege pensionering. Maar dat alles - en ook de deelname aan de euro op
valse opgaven - is door een corrupte overheid veroorzaakt. Niet door de
hardwerkende burger die nu moet bloeden en met kennelijk genoegen door Merkel,
Dijsselbloem c.s. de afgrond in wordt gejaagd. De vaak lage pensioenen moeten
nog meer verlaagd worden terwijl velen al de helft of meer hebben ingeleverd. De
Griekse burger wordt uitgeknepen en belasterd. Ik ken alleen hardwerkende
Grieken. Een Marshallplan voor Griekenland zou Europa sieren.

J. Dijk Groningen




VIEW ORIGINAL PAGE:

LANGUAGE: DUTCH; NEDERLANDS"
164107957,2015-06-12T00:00:00,Een pieken-en-dalen-bedrijfstak,7,Trouw,,KOOS SCHWARTZ,,Economie; Blz. 18,,384,,"Scheepsbouwer IHC moet mensen ontslaan, terwijl 2014 nog een topjaar was. Zo
gaat dat in die sector.


Er gaat begin 2005 een zucht van verlichting door de burelen van het bedrijf dat
net SBM Offshore is gaan heten: hè hè, de poot die schepen bouwt (IHC), is
eindelijk verkocht. Pijnlijk is het wel, want de verkoop levert SBM een fors
boekverlies op en de verkoopprijs is bijna nul. Maar ja: pijn hoort soms bij
ondernemen en SBM kan door met zijn winstgevende productie van drijvende
vaartuigen voor de productie en opslag van olie. De nieuwe eigenaren van de
scheepspoot (Rabobank, ondernemer Cees de Bruin en het management en personeel
van IHC) moeten maar zien wat ze met die scheepsbouw doen. Scheepsbouw? Iets
voor Koreanen en Japanners toch?



Toch niet. Twee jaar later komt IHC Merwede productieruimte tekort. Weer twee
jaar later passeert het de omzetgrens van 1 miljard euro. In 2009 weer. Met meer
dan 2000 mensen in dienst staat IHC model voor de wederopstanding van de
Nederlandse scheepvaart. De SBM-top uit 2005 moet er met verbazing naar hebben
gekeken.

Vanwaar dat succes? Zoals SBM zijn specialiteit heeft, zo heeft IHC die ook:
baggerschepen en vaartuigen voor de offshore-industrie. De baggerindustrie
bloeit in de jaren na 2005 en Boskalis en Van Oord hebben schepen nodig. De
olie- en gasindustrie zoekt haar heil op zee vraagt om gespecialiseerde schepen.


Maar het blijft scheepsbouw, een pieken-en-dalen-bedrijfstak. In 2010 sluit IHC
een werf én een gehuurde werf. Ontslagen vallen er niet. De omzet is in 2012
teruggelopen tot 894 miljoen. Winst maakt IHC nog altijd.

In 2013 komt er een megaorder van tien schepen vanuit Brazilië. De vlag gaat uit
in Sliedrecht, op de werven zijn er tompoezen. Het is de grootste order ooit. De
resultaten over 2014 getuigen ervan: omzet: 1,4 miljard; winst: 124 miljoen. Een
topjaar. IHC krijgt ook het stempel 'koninklijk'.

Maar het blijft scheepsbouw. Bij de lage olieprijzen schrappen
oliemaatschappijen investeringen, ook boten. IHC's orderportefeuille krimpt. Als
de schepen voor Brazilië klaar zijn, is er voor veel mensen geen werk meer. Dus
moeten er 487 vaste krachten weg en een groot deel van de ruim 100 tijdelijke
krachten.

In 2013 was er in Sliedrecht nog een megaorder van tien Braziliaanse schepen




VIEW ORIGINAL PAGE:

GRAPHIC: Maritiem concern IHC in Sliedrecht. De scheepsbouwer wil 487 werknemers
ontslaan.
foto ARIE KIEVIT, anp

LANGUAGE: DUTCH; NEDERLANDS"
164107958,2015-06-11T00:00:00,Oude spoken zijn terug,7,Trouw,,MARNO DE BOER,,De Verdieping,,1997,,"Interview | De strijd tegen IS en de confrontatie met Rusland worden conflicten
van lange adem, stelt Tim Sweijs. Hij werkte mee aan een analyse van de
bedreigingen waar Nederland zich tegen moet wapenen.


Nederland moet rekening houden met problemen waarvan de hoop was dat die in de
eenentwintigste eeuw niet meer in Europa zouden voorkomen. Dat zijn niet alleen
Poetin en Islamitische Staat, maar ook het risico op agressief-nationalistische
leiders in Europa. Het antwoord op de veiligheidsproblemen moet dan ook breder
zijn dan puur en alleen militair, al blijft de krijgsmacht een belangrijke rol
spelen. Dat is de conclusie van Tim Sweijs, onderzoeker bij het Haags Centrum
voor Strategische Studies. Hij werkte aan de strategische monitor, een jaarlijks
rapport voor de ministeries van defensie, buitenlandse zaken, en veiligheid en
justitie, dat minister Jeanine Hennis gisteren in ontvangst nam.



De titel van het onderzoek is 'de terugkeer van spoken (waarvan we hoopten dat
ze tot het verleden behoorden)'. Vanwaar die titel?

""Lange tijd heerste de hoop dat een aantal kwade geesten na de Tweede
Wereldoorlog voorgoed van het Europese continent zijn verbannen. We creëerden de
Europese Unie, en buiten Joegoslavië is er geen oorlog gevoerd. Nederland deelt
zelfs een legerhoofdkwartier met Duitsland. Maar toen werd een vliegtuig vol
nietsvermoedende vakantiegangers neergeschoten en duizenden Europese jongeren
trokken naar de revoluties in de Arabische wereld. Russisch en religieus geweld
zijn terug op de agenda.

""Twee jaar geleden concludeerden we bij ons instituut al dat Rusland en China
zich de afgelopen dertig jaar op economisch, militair en diplomatiek gebied
geleidelijk meer assertief gedragen. Dat was toen nog vooral retoriek. Vorig
jaar onderzochten we welke staten in overlappende invloedsferen van de Verenigde
Staten, de Europese Unie, Rusland en China liggen. Onze hypothese was dat zulke
scharnierstaten kwetsbaarder zijn voor een conflict dat door buitenlandse
bemoeienis kan escaleren. Oekraïne kwam eruit als een kwetsbaar land. Toen we
onze resultaten publiceerden, begonnen net de demonstraties op het Maidan-plein
in Kiev over het associatieverdrag met de EU. Dat is de functie van een monitor.
Je kunt peilen en aanraden ergens extra op te letten, zonder exact te
voorspellen.""

Wat betekent die bevinding voor het defensie- en veiligheidsbeleid?

""Aan de Russische agressie op de Krim liggen diepere ontwikkelingen ten
grondslag. De Russische strijdkrachten worden omgevormd van een groot
dienstplichtigenleger naar kleinere moderne eenheden die snel inzetbaar zijn.
Daaronder zit ook een militarisering van de samenleving. Er zijn
televisiekanalen die niet 'The Voice' uitzenden, maar competities tussen
tankbemanningen op een parcours. Dat betekent dat de Navo weer belangrijk wordt
voor zijn oorspronkelijke doel van afschrikking van een sterke militaire
tegenstander. Dat vraagt om training en middelen waarmee je hard kunt vechten
tegen een sterke tegenstander, zodat de annexatie van de Krim geen navolging
krijgt in het grondgebied van de Navo of de Europese Unie. Bondgenoten moeten
weten dat ze hulp krijgen als ze onder druk staan. De militaire oefeningen die
nu continu in de Baltische Staten plaatsvinden zijn een goed voorbeeld.

""Dan is er nog wat nu vaak 'hybride oorlog' wordt genoemd. Hoe kun je reageren
als een tegenstander kleine steekjes uitdeelt, maar de drempel van een officiële
oorlog niet overschrijdt, door bijvoorbeeld onrust onder Russischtalige
minderheden aan te wakkeren? Daar denken wij als instituut, en de
veiligheidsgemeenschap in den brede, nog wel over na. Het blijkt dan dat veel
mogelijkheden om daar iets aan te doen niet zijn te vinden bij Defensie maar
elders binnen de overheid of maatschappij. Hoe ga je bijvoorbeeld om met
Russische propaganda, zonder zelf de waarden van een liberale staat met voeten
te treden? De Nederlandse krijgsmacht kan niet zelf tegenpropaganda maken, maar
misschien wel vaker satellietbeelden vrijgeven waarop Russische
troepenbewegingen te zien zijn die het Kremlin steevast ontkent.""

Wat voor capaciteiten zouden er bij Defensie concreet bij of af moeten om een
tegenstander als Rusland af te schrikken?

""Afschrikken kun je op tal van manieren vormgeven. Je kunt denken aan
traditionele middelen als straaljagers, of de onderzeeboten waarmee Nederland in
Europa een unieke bijdrage levert. Maar ook aan beschermingsmiddelen die
voorkomen dat een ander jou pijn doet terwijl je zelf kan toeslaan. Nederland is
bijvoorbeeld sterk op het gebied van de technologie voor raketverdediging.

""Naast militaire middelen is ook informatie en analyse belangrijk. Denk aan het
monitoren van Russische troepenbewegingen en het volgen van trends in de
Russische maatschappij. Dat helpt ook tegen hybride oorlogvoering. Je kunt
bijvoorbeeld blootleggen dat groene mannetjes die zich voordoen als lokale
strijders eigenlijk door het Kremlin gestuurde commando's zijn. Ik weet dat de
middelen en menskracht om systematisch in de gaten te houden wat er gebeurt in
het Russische leger en de maatschappij heel beperkt zijn. Daar zou je in kunnen
investeren.""

Het rapport waarschuwt ook voor een breder risico op territoriale conflicten dan
alleen met Rusland. Wat is er aan de hand?

""De conventionele wijsheid is dat in de huidige diensteneconomie het bezit van
grondgebied minder belangrijk is, en dat onze opvatting over annexaties is
veranderd. De VS vielen bijvoorbeeld Irak en Afghanistan binnen, en zijn nu weer
grotendeels vertrokken. Het ging niet om annexatie. Maar Rusland deed dat wel
bij de Krim. De Amerikaanse minister van buitenlandse zaken John Kerry zei toen
dat Poetin zich in de eenentwintigde eeuw gedraagt alsof het de negentiende eeuw
is.

""Dus de wijsheid over annexaties klopt niet helemaal. We hebben onderzocht dat
een conflict sneller escaleert naar gebruik van grootschalig militair geweld als
het gaat om grondgebied. Economische geschillen zijn makkelijker op te lossen,
omdat beide partijen alleen bij een vreedzame oplossing de grondstoffen kunnen
exploiteren. Maar dat geldt vaak niet als het economisch conflict een
prestigestrijd wordt. ""Kijk naar de spanning tussen China en zijn buurlanden
rond de Zuid-Chinese Zee. Dat was heel lang een conflict om grondstoffen, maar
draait nu om meer. Ik heb een tijdje aan de Chinese defensieacademie gestudeerd.
Daar laten ze tweeduizend jaar oude kaarten zien die zouden aantonen dat
bepaalde eilandjes van hen zijn. Dan wordt het een zaak van nationale trots en
eerherstel.

""Ik houd er niet van om een onheilsprofeet te zijn, maar dat moet misschien nu
wel. We hadden het tenslotte over spoken uit het verleden. Ook in Europa kunnen
oude territoriale claims weer opkomen door charismatische leiders of grote
jeugdwerkloosheid. Mensen kunnen altijd territoriale claims van zolder halen,
afstoffen en opblazen. Het is heel krachtig. Dat heeft te maken met hoe we als
mens evolutionair in elkaar zitten. Grondgebied spreekt erg tot de verbeelding.
Milosevic heeft zichzelf zo omgevormd van een communistische apparatchik in
Joegoslavië tot de voorvechter van groot-Servië.

""Als je ziet dat de Hongaarse premier Orban zich nu bemoeit met Hongaarse
minderheden in buurlanden en de grensverdragen van na de Tweede Wereldoorlog in
twijfel trekt, dan moet dat gesignaleerd worden. Europese leiders moeten
misschien eens aan Orban vragen waarom hij daarover bepalingen in de grondwet
heeft geplaatst en er speeches over geeft. Waar is hij mee bezig en wat is zijn
einddoel?

""Je kunt ook nadenken hoe in een vroeg stadium op dit soort ontwikkelingen in te
spelen. Begin bijvoorbeeld met schoolboeken. Kijk in welke landen de landkaarten
met territoriale claims overlappen. Probeer vervolgens die landen zover te
krijgen dat parlementen zich niet meer bemoeien met de inhoud van de
geschiedenisles.""

Hoe past de dreiging van Islamitische Staat in dit beeld?

""Bij de oorlogen in het Midden-Oosten en Noord-Afrika is steeds minder sprake
van één regering die tegen één groep opstandelingen vecht. In Syrië en Irak
verwijdert Islamitische Staat de grenspalen letterlijk met een bulldozer. Daar
komen nog eens duizenden buitenlandse jihadisten bij. Coalities wisselen ook
steeds. In Syrië vechten Islamitische Staat, Al-Qaida en Assad met elkaar, en
geen van drieën is voor ons een geschikte bondgenoot.

""Ik denk dat we het conflict in eerste instantie moeten indammen. Dat voorkomt
dat het overslaat naar Turkije en zo dichter bij Europa komt. Bombardementen
verhinderen in ieder geval dat IS grote operaties kan uitvoeren. Satellieten
zouden ook beter ingezet kunnen worden om de olietransporten van IS in de gaten
te houden en zo hun financiering aan te pakken. Je moet ook jihadisten die naar
Europa terugkeren in de gaten blijven houden.

""Ten slotte dient er iets te gebeuren met de vluchtelingenstroom. Naast hulp aan
landen die vluchtelingenkampen oprichten, zullen regeringen ook aan de eigen
bevolking moeten vertellen dat er ook in Europa vluchtelingen moeten worden
opgevangen. Het vergt leiderschap om te zeggen dat er wellicht een aantal mensen
bijmoeten.

""Een breed veiligheidsbeleid betekent verder dat je niet alleen kijkt naar de
verschijningsvormen van onveiligheid, maar ook naar de bronnen van onveiligheid.
Het risico op burgeroorlogen is hoger in landen met meer corruptie, slecht
bestuur of werkloosheid. Ontwikkelingssamenwerking kan die wortels van
instabiliteit wegnemen, en is dus ook daarom geen weggegooid geld. Die link
tussen ontwikkelingssamenwerking en veiligheid wordt in het huidige debat te
weinig gelegd.""

Het rapport stelt, ondanks de vele aandacht voor IS en Rusland, ook dat er veel
internationale samenwerking is. Een hoopgevend teken?

""Voor Nederland is in ieder geval niet alles kommer en kwel. We hebben gekeken
in hoeverre staten samenwerken met Nederland. Daaruit blijkt dat Nederland van
zowel China als de Verenigde Staten veel medewerking ontvangt. Europa kent
spanningen maar ook veel samenwerking onderling en met de buitenwereld.

""Het is belangrijk niet alleen naar conflicten te kijken, maar ook naar
positieve ontwikkelingen. Voor veel problemen die we hebben ligt de oplossing
ook juist in Europa. Nederland alleen kan niet veel beginnen tegen Rusland of
IS. Juist uit die samenwerking kun je voordeel halen. Veel landen op de wereld
hebben niet de mogelijkheden en goede betrekkingen om op die manier problemen
aan te pakken.""

Vriend en vijand

Het HCSS onderzocht welke landen zich in 2014 positief of negatief opstelden
tegenover Nederland. Basis daarvoor was een database die wereldwijd met behulp
van krantenartikelen gebeurtenissen en handelingen en uitspraken van regeringen
analyseert. Bij de meest positieve landen zitten de grootmachten China en de
Verenigde Staten, buurlanden als Duitsland, België en het Verenigd-Koninkrijk,
grote economieën als Japan en Canada, en mede-slachtoffers van MH17 Australië en
Maleisië. Bij de negatieve uitkomsten voert Rusland de lijst aan. HCSS ziet de
oorzaak daarvan eveneens in MH17, en het duidelijke profiel van Nederland op het
gebied van homorechten. Venezuela heeft scherpe kritiek op de aanwezigheid van
Nederland en de Verenigde Staten in het Caribisch gebied, en Saoedi-Arabië
dreigde Nederland vorig jaar met een handelsboycot nadat Geert Wilders een
beledigende tekening naar de Saoedische ambassade stuurde. Voor een aantal
landen, zoals Ivoorkust en Finland, is geen duidelijke verklaring. Vermoedelijk
hebben enkele kleinschalige negatieve gebeurtenissen de uitkomst vertekend,
omdat die landen zich sowieso weinig openlijk tot Nederland richten.

'De link tussen ontwikkelingshulp en veiligheid wordt in het huidige debat te
weinig gelegd'

'Ook in Europa kunnen mensen altijd weer territoriale claims van zolder halen,
afstoffen en opblazen'

'Afschrikken kun je op tal van manieren vormgeven. Nederland is sterk op het
gebied van de technologie voor raketverdediging.'

Tim Sweijs




VIEW ORIGINAL PAGE: ,

LANGUAGE: DUTCH; NEDERLANDS"
164107959,2015-06-11T00:00:00,Ton Heerts heeft een goed punt maar moet ook voor zzp'ers opkomen,7,Trouw,,,,Opinie,,433,,"commentaar


De mening van de krant, verwoord door leden van de hoofdredactie en senior
redacteuren.

Uitgerekend de voorzitter van de FNV keert zich tegen een verplicht vangnet voor
zzp'ers, en wil af van de zelfstandigenaftrek. Ook in eigen huis, bij FNV
Zelfstandigen, wordt met ongeloof gereageerd op de gepeperde uitspraken van Ton
Heerts.



Zijn toonzetting ('gladjakkers') is scherp. Maar Heerts heeft wel een punt. De
zelfstandigenaftrek is niet louter een fiscale reddingsboei voor armlastige
eenpitters. Het is ook een excuus voor bedrijven om de tarieven voor zzp'ers
laag te houden. Zo verdwijnt het belastingvoordeel deels in de zakken van de
werkgevers.

Dat was de bedoeling niet, en het is zuur voor de toch al zuinig betaalde
pakketbezorgers en thuiszorgmedewerkers. Temeer omdat het leidt tot een
neerwaartse spiraal: de lage tarieven zijn voor werkgevers reden om nóg meer
goedkope zzp'ers in te huren, in plaats van mensen in vaste dienst te nemen.

Dat is een serieus en groeiend probleem, want Nederland stevent de komende jaren
af op een miljoen zzp'ers. Deels zijn dat de 'echte ondernemers' over wie Heerts
het heeft, die bewust kiezen voor een bestaan als zelfstandige. Maar het zijn
ook laagbetaalde mensen die - wederom in Heerts' woorden - in verkapte
loondienst zijn, zonder de lusten die daar bij horen in de vorm van
pensioenopbouw en sociale verzekeringen: de voorzieningen waarvoor de
zelfstandigenaftrek bedoeld was.

Heerts redeneert dat zzp'ers maar hun tarieven moeten verhogen om dit zelf te
regelen. Dat kan volgens hem omdat werkgevers na het schrappen van de
zelfstandigenaftrek hun zzp'ers best meer willen betalen. Dan wordt het voor
bedrijven bovendien weer aantrekkelijker om mensen in vaste dienst te nemen.

Dat klinkt al te simpel.Ook het uitbreiden van het huidige sociale stelsel voor
werknemers naar zzp'ers - een wens van onder meer werkgeverskoepel AWVN - ziet
Heerts niet zitten. Hij denkt dat dit uiteindelijk leidt tot een ministelsel
voor iedereen, en een enorme toename van het aantal werkende armen.

Dat is alweer geen onredelijke gedachte. Maar een vorm van een
gemeenschappelijke, laagdrempelige regeling voor zzp'ers moet er wel komen. Een
vrijwillig, collectief fonds voor werkloosheid, arbeidsongeschiktheid en
pensioen zou een goede optie zijn, met uitkeringen voor zzp'ers die gebaseerd
zijn op hun omzet. Laat de FNV zich daar ook sterk voor maken en niet
terugvallen in de achterhaalde reflex slechts de belangen van werknemers te
dienen.

De steun aan zelfstandigen verdwijnt deels in de zakken van de werkgevers




VIEW ORIGINAL PAGE:

LANGUAGE: DUTCH; NEDERLANDS"
164107960,2015-06-11T00:00:00,"Belasting kan omlaag, dus is er een akkoord",7,Trouw,,"JELLE BRANDSMA, LEX OOMKES, REDACTIE POLITIEK",,Vandaag; Blz. 1,,457,,"VVD en PvdA zijn eruit en zoeken nu bij de oppositie steun voor fiscale
hervorming


De coalitie is, toch nog onverwacht snel, tot overeenstemming gekomen over een
hervorming van het belastingstelsel. Maar wat het akkoord exact inhoudt werd
gisteren nog niet duidelijk. VVD en PvdA willen niets over de inhoud kwijt om de
handen vrij te hebben om met oppositiepartijen te onderhandelen over de
definitieve invulling. Steun van een groot aantal oppositiepartijen is nodig om
de hervorming uiteindelijk door de beide Kamers van het parlement te loodsen.



Staatssecretaris van financiën Eric Wiebes, die gisteren het akkoord
aankondigde, benadrukte dat hij de oppositie geen volledig dichtgetimmerd plan
zal voorleggen. ""Ik praat met alle partijen al heel constructief en ben onder de
indruk van hun ideeën"", zei hij. ""Als de gesprekken zo doorgaan, hebben we voor
de belastingbetaler en voor Nederland iets in petto."" Nog voor het parlement met
vakantie gaat moeten de onderhandelingen begonnen zijn, wat hem betreft.

Doel van de belastinghervorming is een eenvoudiger stelsel én aanzienlijk lagere
belastingen op arbeid. Eerder stelde het kabinet al dat dat laatste 100.000
nieuwe banen kan opleveren.

Om de lastenverlaging op arbeid te kunnen bekostigen zouden milieubelastingen en
wellicht de btw omhoog moeten. Daarnaast stelde Wiebes in september vorig jaar
dat er 5 miljard euro extra nodig was, voor lastenverlichting, maar ook om te
voorkomen dat groepen belastingplichtigen door de hervorming in netto-inkomen op
achteruit zouden gaan.

De gesprekken in de coalitie werden enorm geholpen door de berekening van de
Nederlandsche Bank eerder deze week en het Centraal Planbureau gisteren van de
te verwachten economische ontwikkelingen. Ook het planbureau stelde de
groeiverwachting naar boven bij: naar 2 procent dit jaar en 2,1 procent in 2016.


Daardoor versnelt de daling van de werkloosheid en gaan financieringstekort en
staatsschuld sneller omlaag. Het kabinet staan miljarden aan inkomstenmeevallers
te wachten. Meer dan genoeg om tegenvallers in de aardgasinkomsten op te vangen
en geld te reserveren voor de belastingverlaging en -hervorming.

De mensen verdienen na alle ellende van de laatste jaren ook belastingverlaging,
stelde PvdA-leider Diederik Samsom gisteren tevreden vast.

In de oppositie was gisteren al de roep te horen om openbaarmaking van het
coalitieakkoord. SP-fractievoorzitter Emile Roemer zei ervoor te passen in een
achterkamertje te gaan onderhandelen over een plan dat voorlopig geheim moet
blijven. Onderhandelen wil hij alleen in het openbaar.

VANDAAG 4|5

Meer nieuws en achtergronden over het belastingakkoord

'We hebben voor de belastingbetaler en voor Nederland iets in petto'




VIEW ORIGINAL PAGE:

LANGUAGE: DUTCH; NEDERLANDS"
164107961,2015-06-11T00:00:00,Arbeid Lasten voorzichtig omlaag,7,Trouw,,,,Vandaag; Blz. 5,,326,,"De belastinghervorming is, naast vereenvoudiging, slechts op een ding gericht:
de lasten op arbeid moeten en zullen omlaag. Daarmee, aldus Wiebes vorig jaar op
Prinsjesdag, moeten uiteindelijk 100.000 banen worden geschapen.



Als er al belastingverlaging zit in het nieuwe stelsel, dan wordt die zichtbaar
in de loonbelasting. Het geld om dat te betalen komt uit de meevallers, hogere
lasten op milieuvervuilend gedrag, minder aftrekposten en mogelijk een hogere
btw.

Maar hoe verlaag je de lasten op arbeid? Er zijn heel veel knoppen waaraan
gedraaid kan worden voor evenveel oplossingen. Net als bij de vermogensbelasting
geldt bovendien dat draaien aan de ene knop de inkomensverschillen vergroot,
terwijl de andere die verschillen juist verkleint.

Vooral aan de onderkant van de arbeidsmarkt wil het kabinet werk creëren. Dat
betekent dat in plaats van bijvoorbeeld het tarief van de belastingschijven
verlagen, je beter veel gerichter belastingverlaging in kunt zetten.
Tariefsverlaging, zo bleek ook uit een studie van het Centraal Planbureau, heeft
maar heel kleine effecten op de werkgelegenheid, terwijl het vergroten van de
afstand tussen netto-inkomen en netto-uitkering juist grote positieve effecten
heeft.

Daar komt nog eens bij dat je weinig kunt doen voor de laagste inkomens. De
eerste schijf van de inkomstenbelasting bestaat immers nauwelijks uit belasting,
maar vooral uit premies voor de AWBZ en de AOW.

Een groot deel van het voor belastingverlaging beschikbare budget zal dan ook
gaan naar verhoging van de arbeidskorting en naar andere heffingskortingen. Het
is een voor iedereen gelijk bedrag dat van de belasting wordt afgetrokken,
ongeacht de hoogte van het inkomen.

Door ook te draaien aan de knop van bijvoorbeeld de combinatiekorting kun je
bovendien iets doen voor huishoudens met één inkomen, een stevige wens van SGP
en ChristenUnie, twee van de oppositiepartijen waarmee het kabinet zaken wil
doen.




VIEW ORIGINAL PAGE:

LANGUAGE: DUTCH; NEDERLANDS"
164107962,2015-06-11T00:00:00,Paus komt met speciale rechtbank voor doofpotbisschoppen,7,Trouw,,VAN ONZE VERSLAGGEVER,,Nederland; Blz. 6,,289,,"Slachtoffers van misbruik vroegen de paus er al jaren om: doe nou eens wat tegen
bisschoppen die de andere kant uitkeken toen een van hun priesters de fout
inging. Gisteren kwam paus Franciscus tegemoet aan hun wensen. Hij stemde in met
de oprichting van een speciale rechtbank voor bisschoppen die seksueel misbruik
van kinderen hebben geprobeerd te verbergen of hebben toegelaten. Het voorstel
voor zo'n speciale rechtbank voor bisschoppen komt van de door de paus zelf
opgerichte Pauselijke Commissie voor de Bescherming van Minderjarigen.



Tot dusver is geen enkele bisschop ontslagen omdat hij misbruik had genegeerd of
in de doofpot had gestopt. Wel accepteerde de paus in april het ontslag van de
Amerikaanse bisschop Robert Finn, die een pedoseksuele priester had beschermd,
maar tegelijkertijd benoemde hij in Chili een bisschop die van hetzelfde
beschuldigd werd. Dit tot grote woede van de gelovigen daar, die zelfs zover
gingen dat ze de plaatselijke kathedraal binnendrongen in een poging zijn
wijding te verhinderen.

De oprichting van een rechtbank voor 'doofpotbisschoppen' komt op een pikant
moment, nu een van de naaste medewerkers van Franciscus onder vuur ligt.
Kardinaal George Pell, hoofd financiën van het Vaticaan, zou toen hij nog
bisschop in Australië was niets gedaan hebben tegen geestelijken die kinderen
hadden misbruikt.

Peter Saunders, misbruikslachtoffer en lid van de Pauselijke Commissie voor de
Bescherming van Minderjarigen, noemde Pell een 'gevaarlijk individu',
'hardvochtig', 'koudbloedig' en 'bijna een sociopaat'. Hij vindt dat de
kardinaal zijn functie moet neerleggen. Het Vaticaan heeft Pell tot nu toe
verdedigd.

Nog geen bisschop ontslagen wegens negeren misbruik




VIEW ORIGINAL PAGE:

LANGUAGE: DUTCH; NEDERLANDS"
164107963,2015-06-10T00:00:00,Alles is beter dan Groningen,7,Trouw,,WILLEM PEKELDER,,Cultuur en Media; Blz. 15,,554,,"tv


Tv werkt als de Wet van Murphy. Is er eenmaal een defect geconstateerd in een
organisatie, dan moet álles wel mis zijn. En zo volgen berichten over weer
nieuwe problemen elkaar in hoog tempo op. Door zo eenzijdig in te zoomen op
haperingen, lijkt er na verloop van tijd niets meer te deugen van een
organisatie. Terwijl er toch ook genoeg goed moet gaan.



Groningen zit op het moment gevangen in zo'n journalistieke tunnelvisie. Sinds
de aardbevingen zien we over die provincie alleen nog maar ellende. Niet alleen
trillingen, nee ook armoede, werkloosheid en misdaad tieren er welig. En inteelt
en ongezonde leefstijlen, voegde de EO daar in januari nog aan toe.

Twee verslaggevers streken niet minder dan een half jaar neer in Oude Pekela.
Het resultaat was pover: een wietplantage en een ingegooid ruitje (bij het
EO-duo zelf), dat bleek zo'n beetje de enige zichtbare criminaliteit.

En dat kapotte raam had het EO-tweetal vermoedelijk nog aan zijn eigen gedrag te
wijten ook. Wanneer louter probleemlijstjes je leidraad zijn en je slechts op
zoek lijkt naar 'bewijzen' die de nare cijfers ondersteunen, maak je je
natuurlijk niet geliefd. De EO'ers werden subiet het dorpscafé uitgegooid.
Terecht waren burgemeester en inwoners woedend op de Evangelische Omroep.

Minder vooringenomen was 'De brief van de burgemeester' (NCRV) in oktober vorig
jaar. Maar ook hier ging het weer over problemen, en wel zéér vergezochte: een
bewoner in Finsterwolde die nooit opendeed en een andere dorpeling die alles en
iedereen filmde. Zit een provincie eenmaal in een negatieve spiraal, dan wordt
ook álles nieuws, zo bleek ook hier weer. Gelukkig had maakster Marlou van den
Berge gevoel voor ironie. De Eigen Kracht Conferentie, georganiseerd en betaald
door burgemeester Pieter Smit, filmde ze met tongue in cheek. De bewoners bleken
verdraaid moeilijk bij hun eigen kracht te kunnen komen.

Nieuwste strofe in de Groningen-litanie is 'Koppig dorp'. Andermaal een
EO-productie, maar dit keer gefilmd met open blik en daardoor een mooie
genoegdoening voor 'Oude Pekela'. We zagen de inwoners van Ulrum in gevecht voor
het behoud van hun supermarkt. Natuurlijk ook weer gegoten in een gesubsidieerd
project: 'Ulrum 2034'. De Spar had er weinig aan. Want, wat deden de Ulrummers -
projectleider Roelof Noorda voorop? Ze haalden hun boodschappen massaal in het
naburige Leens.

Zelfs een sokkenbrei-plan van een Amsterdamse kunstenares ('voor elk verkocht
paar sokken een Spar-tegoedbon') kon de winkel niet redden. We zagen beelden van
een macabere schoonheid. De alleenstaande supermarktbaas Marcel Vogelzang, 's
avonds zijn frustraties afreagerend met een agressief computerspel: winkelier
wordt doodgeschoten en beroofd door overvaller. ""Ik moet toch ergens mijn
negatieve energie kwijt?!""

'Koppig dorp' nam ons mee naar een voorbij gewaande wereld van (vergeefs)
tikkende breinaalden (sokken in de kleur van de Ulrummer vlag), wandkleedjes met
'Uw koninkrijk kome' en een gospels neuriënde projectleider Noorda. Filmisch
prachtig gemaakt, maar het ging wel weer over leegloop en verval in Groningen.
Problemen waarmee vele provincies kampen, maar waar het noorden, dankzij
Hilversum, nu even het patent op heeft.

Door eenzijdig in te zoomen op problemen lijkt er helemaal niets meer te deugen
van Groningen




VIEW ORIGINAL PAGE:

GRAPHIC: Roelof Noorda bidt met zijn vrouw Willy voor de toekomst van Ulrum.

LANGUAGE: DUTCH; NEDERLANDS"
164107964,2015-06-10T00:00:00,Te oud? Gerdine Kruk (57) werd werkende oma,7,Trouw,,WILMA VAN METEREN,,Vandaag; Blz. 4,,261,,"Opeens stond notarisklerk Gerdine Kruk (57 jaar inmiddels) op straat. Ze
probeerde er positief naar te kijken. ""Ik heb zoveel capaciteiten. Iemand zal op
enig moment toch denken: Die meid hebben we nodig"", zei ze eind 2009 in Trouw.
Die 'iemand' was notaris Natascha Dröge.



""Vaak werd me gezegd 'geniet ervan dat je een tijdje niet hoeft'. Maar vanaf
mijn negentiende werkte ik en dan ineens ontslagen. Het viel me zwaar. Vooral
die emotionele kant van werkloos zijn, afhankelijk zijn van het UWV. Het zit in
je systeem: ik moest voor me zelf kunnen zorgen. Het is iets van mijn generatie,
alle vrouwen uit mijn klas werken.

Steeds kreeg ik vage afwijzingen op sollicitaties. Mensen boven vijftig zijn te
oud en te eigenwijs las ik. Wat was ik blij toen ik op gesprek kon komen en ze
mij wilden hebben, juist op grond van mijn ervaring. September 2010 trad ik in
dienst bij het jonge notariskantoor. Door de crisis, de ingestorte woningmarkt
was het tegen de stroom in roeien. Dat lukte. De economie is nu uit het dal,
maar of de werkgelegenheid op niveau komt? Een vaste baan vinden blijft
moeilijk, denk ik. Een vriendin heeft steeds baantjes van een half jaar, mijn
jongste werkt op een tijdelijk contract.

Het notariskantoor en mij gaat het goed. We groeien. Ik doe voornamelijk
onroerend goed, je merkt dat de woningmarkt aantrekt. Vanaf 1 juli ga ik vier
dagen werken. Eén dag pas ik op twee kleinkinderen. Na 2009 heb ik vier
kleinkinderen gekregen, nooit gedacht dat dat zo leuk zou zijn. Ja, ik ben een
werkende oma geworden.""
\\




VIEW ORIGINAL PAGE:

GRAPHIC: \

LANGUAGE: DUTCH; NEDERLANDS"
164107965,2015-06-09T00:00:00,Groningers eisen compensatie Nam,7,Trouw,,KARIN SITALSING,,Nederland; Blz. 9,,502,,"Unieke rechtszaak: wie is aansprakelijk voor waardedaling huizen?


Een bijzondere rechtszaak gisteren in Assen, met veel mannen in pak. Daar stond
de Nederlandse Aardoliemaatschappij (Nam) voor het hekje. Ruim negenhonderd
woningeigenaren én twaalf woningbouwcorporaties daagden de Nam voor de rechter.



De aanklagers, verenigd in de Stichting Waardevermindering door Aardbevingen
Groningen (WAG), stellen de Nam aansprakelijk voor de gekelderde waarde van hun
woning. Volgens de WAG is die waardedaling, die naar schatting varieert van 5
tot 25 procent, direct gevolg van de aardbevingen en dus van de gaswinning.

De WAG wil dat de Nam zo snel mogelijk de Groningers wier huizen in waarde zijn
gedaald, schadeloos stelt. Nu legt de Nam ook wel geld bij om waardedaling op te
vangen, maar pas op het moment dat een eigenaar verkoopt. Als het verkoopbedrag
lager ligt dan dat van andere, vergelijkbare huizen, compenseert de Nam het
verschil. De WAG wil daar vanaf, omdat het enorm ophoudt, en soms is verkoop ook
niet aan de orde. Bij een erfenis bijvoorbeeld, waarbij huiseigenaren een woning
willen nalaten aan de kinderen. Of bij een echtscheiding, als een van de
ex-partners in de woning blijft wonen.

De stichting wil een vast 'peilmoment' kiezen om de waarde van woningen te
berekenen. De Nam ziet dat juist weer niet zitten. Zij wijst erop dat zoiets een
momentopname is. De waarde die dan berekend wordt, kan flink verschillen van de
waarde op het moment van verkoop. Zo kunnen mensen over- of juist
ondergecompenseerd worden. ""Op de willekeur die daardoor zal ontstaan, zit
helemaal niemand te wachten"", zei Marnix Leijten, een van de twee advocaten van
de Nam.

Bovendien zijn noch de bodembewegingen, noch de huizenmarkt statisch. Er zijn
meer oorzaken voor waardevermindering, zegt de raadsman. Mocht een woning weer
in waarde stijgen, is er dan nog wel sprake van geleden schade?

Natuurlijk zijn er meer oorzaken aan te wijzen, pareert Pieter Huitema, die de
WAG bijstaat. Maar dat ontslaat de Nam niet van haar verantwoordelijkheden.
Volgens Huitema hebben de bevingen een open wond veroorzaakt, is de impact enorm
en zeer ingrijpend. Als er één huis in een rijtje in de stutten staat, zijn de
huizen van de buren ook meteen minder waard, zegt hij. Huitema staat ook
gedupeerden bij die immateriële schade lijden door de bevingen, zoals psychische
klachten of slapeloosheid. Die zaak zal vermoedelijk volgend jaar dienen.

Niet eerder vond in Nederland een rechtszaak plaats die vergelijkbaar is met
deze. De omvang is uniek, 80.000 tot 100.000 woningen, negenhonderd eigenaren én
twaalf corporaties, en de vraag die de rechters moeten beoordelen ook. De
rechtszaak was de hele dag live te volgen via de regionale zender RTV Noord.

De rechters - uit Overijssel, omdat medewerkers van de rechtbank Noord-Nederland
bij een van de procederende stichtingen zijn aangesloten - nemen meer tijd dan
gebruikelijk om tot een oordeel te komen.

De uitspraak is op woensdag 2 september.




VIEW ORIGINAL PAGE:

GRAPHIC: foto ANP

LANGUAGE: DUTCH; NEDERLANDS"
164107966,2015-06-08T00:00:00,De innige band van de toerist met de euro,7,Trouw,,RUNA HELLINGA,,Buitenland; Blz. 14,,566,,"rondje europa Hongarije


Ze komen er niet uit, de marktkoopman en het oudere Duitse echtpaar. Hun
cruiseboot ligt voor een paar uurtjes in het Donaustadje Vác. Ze hebben wat
rondgekeken en nu willen ze graag houten lepels kopen. Maar Hongaarse forinten
hebben ze niet, en de markthandelaar kijkt blanco naar hun euro's. Hij maakt
duidelijk dat hij die niet wil, omdat hij geen idee heeft van de wisselkoers.
""Ik ga geen geld wisselen, we zijn toch in Europa"", moppert de Duitser tegen
zijn vrouw.



Europeanen mogen dan kankeren op hun munt, zodra ze toerist worden, omarmen ze
de euro innig. Geen gedoe meer met lastige omrekenkoersen en je weet meteen of
de koffie duurder of juist goedkoper is dan thuis. Helaas: Hongarije is geen lid
van de eurozone. De forint, met te veel nullen en met kleuren die zich net niet
voldoende van elkaar onderscheiden, zorgt vaak voor zoveel verwarring dat veel
toeristen er alles voor over hebben om in euro's te betalen.

Hongaarse bedrijven spelen daar handig op in. De marktkoopman in het weinig
toeristische Vác is een uitzondering. In Boedapest, maar ook in de provincie,
begint de euro sluipend als betaalmiddel geaccepteerd te worden. Cafés,
restaurants en hotels hebben er geen moeite meer mee, maar ook veel winkels,
supermarkten en zelfs markthandelaren aanvaarden de munt omdat ze weten dat veel
toeristen daar het liefst mee betalen. En aan die zwakte verdienen ze goed.

Het doet een beetje denken aan de jaren na de val van het communisme, toen de
Duitse mark en de Amerikaanse dollar in het hele voormalige Oostblok met graagte
werden aanvaard. De lokale munteenheden hadden allemaal zo te lijden onder
inflatie dat iedereen liever stabiele westerse valuta onder zijn matras had
liggen. De mark was zo populair dat ook regeringen vaak in die munt rekenden. In
1996 gooide Montenegro zijn dinar er zelfs helemaal uit om die officieel door de
Duitse munt te vervangen. Toen Duitsland in 2002 op de euro overging, wisselde
Montenegro zijn marken ook maar tegen euro's in, niet helemaal tot genoegen van
de Europese Centrale Bank.

Maar Hongarije heeft geen enkele ambitie om de euro daadwerkelijk in te voeren.
Officieel is het land verplicht ooit op de euro over te stappen. maar de
invoeringsdatum is een vaag en steeds weer verschuivend doelwit. De inflatie is
laag, dus dat is voor de meeste Hongaren ook geen echte reden om heel erg naar
euro's te verlangen.

Toeristen die per se in euro willen betalen, betalen voor die luxe dan ook een
behoorlijke prijs. Bedrijven stellen hun eigen wisselkoers vast, en als
stelregel geldt min of meer: hoe toeristischer de zaak, hoe slechter de koers.
Wie in euro wil betalen bij banketbakker Gerbeaud, een bedrijf dat vermeld wordt
in iedere toeristengids, is al snel 15 procent duurder uit dan degenen die de
moeite hebben genomen om bij de bank geld te wisselen.

Al moet je zelfs daarmee uitkijken, want ook de banken maken gebruik van de
innige band van toeristen met de euro. Wie forinten pint, krijgt tegenwoordig
vaak de vraag of hij dat bedrag door de Hongaarse bank meteen naar euro's
verrekend wil zien. Dat lijkt wel zo veilig, want anders weet je nooit hoeveel
je uiteindelijk moet afrekenen. Maar die zekerheid heeft een prijskaartje, want
voor die service berekenen Hongaarse banken pakweg 5 procent provisie.

Hoe toeristischer het bedrijf, hoe slechter de wisselkoers




VIEW ORIGINAL PAGE:

LANGUAGE: DUTCH; NEDERLANDS"
164107967,2015-06-08T00:00:00,En wég is de straathandelaar - even,7,Trouw,,NIELS POSTHUMUS,,Buitenland; Blz. 14,,711,,"'Grote schoonmaak' Johannesburgse kruisingen opnieuw gedoemd te mislukken


Het is koud op een van de eerste winterochtenden in juni in Johannesburg.
Zuid-Afrikaan Kagiso Mokwena (22) heeft zijn muts ver over zijn hoofd getrokken.
Samen met de Oegandese immigrant William Kagenda (45) staat hij al om zes uur 's
ochtends bij een verkeerslicht in de chique wijk Hyde Park. Mokwena verkoopt
daar elektronische prullaria zoals telefoonopladers, Kagenda probeert zijn
schilderijen van jazzmuzikanten te slijten aan automobilisten.



""Hoe eenzaam je je ook voelt, bij een verkeerslicht in Johannesburg ben je nooit
alleen"", zeggen inwoners van de hoofdstad soms sarcastisch. Op bijna elke drukke
kruising staat wel iemand spullen te verkopen, je voorruit te wassen of te
bedelen. De meesten hebben geen kwaad in de zin, proberen slechts wat geld te
verdienen, maar toch zijn ze veel automobilisten een doorn in het oog.

Want Johannesburg kent een groot probleem met zogenaamde smash and grabs.
Daarbij wordt een ruit ingeslagen van een auto die stopt voor rood, waarna de
dader er een telefoon of tas uit grist. Bovendien werden in de provincie
Gauteng, waarvan Johannesburg het centrum vormt, afgelopen jaar elke dag liefst
achttien voertuigen gehijackt. Daarbij dwingt een overvaller de bestuurder (met
geweld) uit zijn wagen. Ook deze traumatische vorm van autodiefstal vindt vaak
plaats bij verkeerslichten.

Automobilisten in Johannesburg zijn daardoor paranoïde. Iedereen bij een
verkeerslicht is verdacht. Dus wil men ook onschuldige handelaars als Mokwena en
Kagenda daar liever weg hebben. Eerder dit jaar startte de politie een
'schoonmaakoperatie', met de naam 'ke Molao' - 'Het is de wet' in de
Zuid-Afrikaanse seSotho-taal. De afgelopen maanden pakte ze ruim 680
straatverkopers op in de stad.

Mokwena, die al vanaf zijn dertiende op de kruising in Hyde Park handelt, is de
dans vooralsnog ontsprongen. ""Wel ben ik een paar keer op de vlucht geslagen"",
zegt hij. ""Als je een politieauto dichtbij ziet stoppen, weet je dat je je uit
de voeten moet maken."" Kagenda was twee weken geleden elders wel de klos. Hij
hoefde opvallend genoeg niet de cel in, maar politieagenten namen wel tien
schilderijen in beslag. ""Alleen deze heb ik over"", zegt hij, terwijl hij naar de
twee werken in zijn handen knikt. Hij koos ervoor om van kruising te veranderen.
""Waar ik eerst stond, komt te vaak politie langs.""

Kagenda's verhaal laat zien waarom operaties als 'ke Molao' geen echte oplossing
zijn, meent Johan Burger van de Zuid-Afrikaanse denktank Instituut of Security
Studies. Het probleem wordt niet structureel aangepakt. Daardoor verplaatst het
zich slechts. ""Het is niet de eerste keer dat de politie zo'n actie opzet"", legt
hij uit. ""Die krijgt slechts telkens een nieuwe naam. Elke keer stoppen de
acties weer als de publieke opinie omslaat en het argument gaat overheersen dat
het toch eigenlijk inhumaan is mensen op te pakken die slechts proberen te
overleven.""

Toch is het op zich goed dat de politie wetten probeert te handhaven die ervoor
moeten zorgen dat straten en kruisingen veilig zijn, meent Burger. Maar er dient
daarnaast ook eens aandacht te komen voor de achterliggende oorzaken, voor de
vraag waarom illegale verkopers telkens terugkeren. Want ze hebben geen keus. De
enorme werkloosheid in Zuid-Afrika maakt dat er voor hen nauwelijks een andere
manier bestaat om een inkomen verwerven. En er zijn te weinig veilige plekken,
zoals markten, waar zij legaal handel kunnen drijven.

Een oplossing vinden voor die achterliggende problemen is echter ingewikkelder
dan het opzetten van een tijdelijke, groots aangekondigde repressieactie.
""Daardoor kiezen politici steeds weer voor dat laatste"", zegt Burger. ""Er
ontstaat zo een cyclus van tijdelijke 'schoonmaak', waarna de illegale
straathandel later weer even snel opbloeit."" Criminelen blijven dus vrij spel
houden door zich onopvallend onder de straathandelaren te mengen.

Al bestrijdt Mokwena dat laatste. ""Juist doordat wij hier staan, is de kruising
veilig"", verzekert hij. ""Wij laten niet toe dat overvallers hier toeslaan. Die
slaan wij in elkaar. Vroeger belden we trouwens de politie, maar nu kijken we
wel uit. Ze kwamen dan overigens ook maar zelden opdagen, hoor.""




VIEW ORIGINAL PAGE:

GRAPHIC: William Kagenda probeert zijn schilderijen op kruispunten te verkopen.
Politieagenten namen onlangs tien van zijn werken in beslag.
FOTO BRAM LAMMERS

LANGUAGE: DUTCH; NEDERLANDS"
164107968,2015-06-08T00:00:00,Megaclaim tegen Nam door huiseigenaren,7,Trouw,,(ANP),,Nederland; Blz. 8,,409,,"Rechtszaak wegens waardevermindering 100.000 woningen


Twaalf woningcorporaties en 700 particulieren uit het Groningse
aardbevingsgebied staan vandaag voor de rechtbank in Assen tegenover de
Nederlandse Aardolie Maatschappij (Nam). Inzet: de waardevermindering van zo'n
100.000 woningen als gevolg van de bevingen door gaswinning.



De zaak is aangespannen door de stichting Waardevermindering door Aardbevingen
Groningen (Wag). Volgens de stichting leiden de aardbevingen, nu en in de
toekomst, tot een soms aanzienlijke waardevermindering van onroerend goed.

Wag eist dat de Nam erkent dat veel woningen in het bevingsgebied bij verkoop
minder opbrengen. Zij wil dat huizenbezitters op voorhand worden gecompenseerd,
los van de vraag of de woningen op dit moment aantoonbare schade hebben, zoals
scheuren en verzakkingen.

Volgens de stichting wil 60 procent van de inwoners weg uit het gebied omdat ze
zich onveilig voelen in hun eigen huis. Maar ze raken hun woning aan de
straatstenen niet kwijt. Zelfs oud-Groningers die wel eens met de gedachte
hebben gespeeld om terug te keren naar hun provincie, piekeren daar nu niet meer
over, bleek onlangs uit een enquête.

Volgens de stichting worden vooral in dorpen in en rond 'epicentrum' Loppersum
amper nog woningen verkocht en zijn die, zeker na de relatief zware beving van
3.6 in 2012, in enkele gevallen tot meer dan 30 procent in waarde gedaald. In
sommige dorpen is in een jaar tijd maar één huis verkocht, zei advocaat Pieter
Huitema eerder, die optreedt namens Wag.

De Nam denkt daar heel anders over. Volgens het bedrijf is er geen directe
relatie tussen de waardevermindering van woningen en de aardbevingen. En als die
er al is, wordt die pas vergoed als een huis is verkocht en niet vooraf, stelt
de Nam.

Volgens Huitema lopen de te claimen bedragen flink uiteen. In een aantal
gevallen is de waardedaling gering, in andere aanzienlijk. Maar de zaak die
vandaag dient, gaat nog niet over geld, alleen over de aansprakelijkheid van de
Nam. De omvang van de schade wordt, als de rechters de eis overnemen, later in
afzonderlijke procedures vastgesteld.

De drie rechters die zich in Assen over de kwestie buigen, zijn niet verbonden
aan de rechtbank Noord-Nederland, maar aan die in Overijssel. Dit omdat meerdere
medewerkers van de rechtbank Noord-Nederland in het bevingsgebied wonen en dus
zelf belanghebbende zijn.

Omvang van de schade moet apart worden vastgesteld




VIEW ORIGINAL PAGE:

GRAPHIC: Advocaat Pieter Huitema

LANGUAGE: DUTCH; NEDERLANDS"
164107969,2015-06-08T00:00:00,NS hebben rust en visie nodig,7,Trouw,,"DORIEN PELS, REDACTIE ECONOMIE",,Vandaag; Blz. 3,,750,,"interview | Voorzitter ondernemingsraad: Ik voel me in de maling genomen door
topman Huges


Hij staat er nog van te stuiteren, de voorzitter van de ondernemingsraad van de
Nederlandse Spoorwegen, Gerard Wold. Zijn hoogste baas Timo Huges stapte vrijdag
gedwongen op wegens machtsmisbruik. ""Ik maak me zorgen over de ruim 30.000
medewerkers, veelal betrokken mensen. Dat de top zich zo onbetrouwbaar heeft
gedragen doet zeer."" Wold (56) begon op zijn 19de als perronveger bij NS, werd
conducteur en werkt nu op het hoofdkantoor.



Had u vaak contact met Huges?

""Wekelijks. Ik vond hem zeer geschikt. Zijn kreet, 'de reiziger op één, twee en
drie', daar kon ik me goed in vinden.""

Wanneer wist u dat hij in de problemen zat?

""We wisten dat er een kritisch rapport was van de Autoriteit Consument en Markt
over de rol van NS in de strijd om het streekvervoer in Limburg. Dat lag sinds
begin dit jaar bij de directie. De directie wist publicatie via de rechter uit
te stellen. We hebben voortdurend vragen gesteld en zijn altijd gesust. Verraad
is een groot woord, ik voel me in de maling genomen. Ik weet ook pas sinds
vrijdag dat Huges zelf mailtjes doorstuurde met vertrouwelijke informatie van
concurrenten aan NS-dochter Abellio.""

Minister Dijsselbloem spreekt over 'zwak ontwikkeld normbesef'. Wat is er
volgens u mis met de bedrijfscultuur?

""Ik heb daar over nagedacht. We zijn van oorsprong een staatsbedrijf,
hiërarchisch georganiseerd, paternalistisch. Mensen hebben moeite om
leidinggevenden aan te spreken. Kritiek leveren vinden we moeilijk.

""Het speelt ook op de werkvloer: voelt een machinist zich vrij om te zeggen dat
hij bijna door rood reed? Het is belangrijk dat hij dat wel doet. Dat moet
veranderen. Wij zijn daar al mee bezig.""

Ligt er ook een deel van de verantwoordelijkheid bij de staat? Uit de lopende,
parlementaire enquête Fyra - naar de miskoop van zestien flitstreinen door NS -
blijkt dat de relatie tussen Rijk en NS lange tijd slecht was.

""Dat speelt beslist een rol. Het probleem ontstond toen halverwege de jaren
negentig het kabinet besloot delen van het spoor openbaar aan te besteden. Daar
is Nederland veel te klein voor. Het is concurrentie op de vierkante meter. Je
moet het openbaar vervoer als geheel zien en als nutsfunctie. Het systeem van
aanbesteden heeft in zich dat alle partijen op het scherp van de snede opereren
om een betere bieding te doen dan de concurrent. NS zijn daarin te ver gegaan.
Ik zie gelijkenissen met het Fyra-debacle. Toen was de politieke druk op NS zo
groot, dat ze tegen beter weten in zijn gaan rijden met de Italiaanse treinen
die nog niet af waren. De laatste tijd was de rust juist weer een beetje terug.
Daarom is het zo erg dat dit nu gebeurt.""

Wat moet het Rijk doen?

""We hebben rust nodig en visie vanuit de politiek. Niet steeds een strop om de
nek.""

Waar moet de nieuwe topman aan voldoen?

""Iemand die kijkt naar wat er kan, en niet naar wat er moet van de buitenwereld.
Iemand die de reiziger op één zet, de NS-medewerker op twee en de politiek op
drie.""

Wat heeft Timo Huges fout gedaan?

Minister Dijsselbloem (financiën) verwijt de ontslagen NS-directeur Timo Huges
(50) vooral dat hij een zeer kritisch rapport van de Autoriteit Consument en
Markt geheim probeerde te houden. Uit dat rapport blijkt dat Huges zelf
betrokken was bij vals spel in de strijd om het regiovervoer in Limburg. Hij
stuurde een mail van Veolia (dochter van Franse bedrijf Transdef) door aan de
commerciële NS-dochter Abellio, zodat Abellio beschikte over bedrijfsgevoelige
informatie van een concurrent. Als bijna-monopolist zijn NS wettelijk verplicht
om informatie te delen met andere vervoerders. Zij moeten die rol strikt
gescheiden houden van hun commerciële activiteiten. De NS-top deed het
omgekeerde. Ze werkte op veel manieren mee aan het dwarsbomen van Veolia en ook
streekvervoerder Arriva om zo dochter Abellio te helpen om een stukje van het
regionale spoor terug te winnen. Abellio werkte samen met de andere NS-dochter
Qbuzz, dat het Limburgse busvervoer zou gaan doen. Voor de raad van
commissarissen van NS gaf de doorslag dat Huges alle schuld in de schoenen van
twee directeuren van Qbuzz probeerde te schuiven. Hij loog over zijn eigen
aandeel en zette de directeuren onder druk daarover te zwijgen. Dijsselbloem als
aandeelhouder van NS steunde het besluit van de commissarissen om Huges te
ontslaan. Morgen debatteert de Tweede Kamer over NS.

'Wij hebben moeite om leidinggevenden aan te spreken'




VIEW ORIGINAL PAGE:

LANGUAGE: DUTCH; NEDERLANDS"
164107970,2015-06-06T00:00:00,De mystieke lokroep van IS,7,Trouw,,MAURICE BLESSING,,Letter en Geest,,3729,,"Het succes van Dabiq Essay


Dabiq, de digitale glossy van IS, verheerlijkt geweld, maar heeft ook een
onvermoede spirituele kant. Wat kunnen terreurbestrijders leren van deze
Happinez voor jihadisten?

Maurice Blessing (1968) is arabist. Hij publiceert over geschiedenis en het
Midden-Oosten. Blessing doceerde sharia (islamitisch recht) en werkt aan een
boek over dit onderwerp.

'Ze zijn zo fragiel als glazen flessen, maar met de zielen van ambitieuze mannen
die de hemelen aan hun borst willen drukken.""



Nee, dit is geen citaat uit de geluksglossy Happinez of uit de Wendy, het nieuwe
tijdschrift dat 'heel Holland een beetje happier wil maken'. En deze poëtische
volzin is - helaas, helaas - ook niet afkomstig uit de laatste roman van Kader
Abdollah. Maar waaruit dan wel? Verrassing! Het is een typisch citaat uit het
lentenummer van Dabiq - de online glossy van 's werelds leidende
terreurconglomeraat Islamitische Staat.

Wie meent dat een glossy tijdschrift van IS alleen uit afbeeldingen van
afgehakte hoofden, ronkende korancitaten en botte dreigementen bestaat, heeft
het faliekant mis. Neem de bijdrage van Umm Sumayya al-Muhajirah ('De moeder van
Sumayya, de emigrante'), waaruit bovenstaand citaat afkomstig is. De redactie
van Dabiq heeft een prominente plaats voor haar ingeruimd. Waar in een gewoon
tijschrift het nietje zou zitten, mag ze uitgebreid uitleggen waarom iedere
gelovige moslima zo snel mogelijk naar het kalifaat zou moeten emigreren. Ze
kwijt zich gloedvol van die taak.

Aan haar nom de guerre - Sumayya was de legendarische eerste martelares van de
islam - kunnen we al afleiden dat volgens Umm Sumayya de geneugten van hidjrah
('heilige migratie') niet louter van deze, fysieke wereld zijn. Ze gaat dan ook
spottend de strijd aan met 'tegenstanders van de Islamitische Staat' die beweren
""dat zij die hidjrah doen afkomstig zijn uit een gemarginaliseerde klasse in hun
voormalige verblijfslanden. Dat ze worstelen met werkloosheid, armoede,
huiselijke conflicten en psychologische kwalen."" Umm Sumayya ziet juist het
tegenovergestelde: ""Ik zag zusters die al het aardse achter zich lieten om zich
al strevende tot hun Heer te wenden."" Ze lieten 'een prachtig huis en een luxe
auto' achter zich ""en haastten zich hun Heer te dienen, alsof ze wilden zeggen:
Mijn Heer, bouw voor mij een huis nabij U in het Paradijs.""

Umm Sumayya's met zonsondergangen en pastelkleurige herfstbladeren
geïllustreerde bijdrage, getiteld 'De wederhelften van de mannelijke
emigranten', valt slechts op één manier te karakteriseren: als intens religieus
en spiritueel. En dat is een belangrijke constatering voor wie de
aantrekkingskracht van dit soort bewegingen wil begrijpen, om ze beter te kunnen
bestrijden. Dat eerste is bepaald geen overbodige luxe, omdat
terreurbestrijders, zoals een Nederlandse radicaliseringsdeskundigehet onlangs
in Trouw verwoordde, collectief 'met de handen in het haar' zitten. Oftewel: ze
hebben geen idee hoe een succesvolle terreurbeweging als IS de voet dwars kan
worden gezet.

Maar, hoor ik sommigen van u nu tegensputteren, Umm Sumayya's woorden zijn toch
pure propaganda - zoals alle bijdragen in deze abjecte glossy? Waarom zouden we
dit serieuzer moeten nemen dan de Linda of de Wendy? Maar wie gelooft dat deze
propaganda per definitie niet serieus genomen kan en mag worden, ziet iets
essentieels over het hoofd. Namelijk: dat het zeer effectieve propaganda is. Het
voldoet aan een vraag op de wereldwijde spiritualiteitsmarkt.

Verschillende jihadistische terreurbewegingen steken momenteel bijzonder veel
tijd, middelen en moeite in het produceren van 'vuistdikke' online
tijdschriften; de markt van jihadi-glossy's is booming en wordt steeds diverser
en professioneler.

Die inspanningen zouden ze ook op een andere, wellicht praktischer manier kunnen
aanwenden. De jihadistische multinationals - Al-Qaida, de Taliban en IS - zijn
namelijk verwikkeld in een onderlinge concurrentiestrijd op leven en dood.
Wapens in die strijd zijn Inspire, het pionierende magazine van Al-Qaida, het
hippere Dabiq van IS en het meer journalistiek georiënteerde Azan, uitgegeven
door de Pakistaanse Taliban.

De bladen, alle ook in het Engels, raken

gezien het grote aantal uitreis-jihadisten overduidelijk een snaar bij hun
westerse publiek; ze hebben iets in de aanbieding wat elders niet valt te
vinden. Net zoals de Wendy het onwaarschijnlijke succes van de Happinez probeert
te evenaren, door hetzelfde hypercommerciële product (de belofte van geluk) in
een iets ander jasje te steken.

Dit biedt ons de mogelijkheid de essentiële verschillen tussen de bewegingen
vast te stellen, hun specifieke strategieën te ontleden en daar zo goed mogelijk
op in te spelen. Zo zijn de beperkte geografische ambities van de Pakistaanse
Taliban eenvoudig af te leiden uit het feit dat de auteurs van Azan zich
voornamelijk buigen over de voor jihadisten relevante ontwikkelingen in
Zuid-Azië. De Inspire en de Dabiq hebben daarentegen nadrukkelijk de westerse
lezer op het oog. Die benaderen ze vervolgens op geheel eigen, unieke wijze.

Zo wil Al-Qaida's Inspire, dat in 2010 het licht zag, moslims in het Westen
inspireren tot het plegen van zo mediageniek mogelijke aanslagen. Door zoveel
mogelijk angst en verwarring te genereren in de samenlevingen van de far enemy,
hoopt het deze te kunnen ontwrichten. In de Inspire konden wannabe terroristen -
zoals de gebroeders Tsarnaev, van de aanslag op de Boston Marathon van 2013 -
leren hoe je een bom fabriceert 'in de keuken van je moeder'.

Daarmee vervulden de leden van geïmproviseerde 'microcellen' en lone wolves een
voor Al-Qaida buitengewoon nuttige taak. Het was dan ook zeker niet de bedoeling
dat ze zouden afreizen naar het strijdperk in Centraal-Azië en Oost-Afrika.
Waarschijnlijk liepen ze daar alleen maar in de weg. De Al-Qaidacellen en
netwerken in het Westen waren daardoor relatief stabiel - wat westerse
veiligheidsdiensten de mogelijkheid bood ze te infiltreren en te observeren.
Gaandeweg werden die diensten daar ook steeds bedrevener in.

Islamitische Staat heeft hiervan geleerd, want het slaat duidelijk een andere
weg in. In Dabiq worden aspirant-martelaren in het Westen aangespoord vooral
niet te veel tijd en moeite te steken in het uitkienen van specifieke,
mediagenieke doelwitten. Zo raadt 'Abu Muqatil de Tunesiër' (moordenaar van de
Tunesische politicus Mohammed Brahmi), zijn 'broeders in Frankrijk' aan
moeilijke doelen te vermijden en gewoon een wapen te kiezen en eropuit te
trekken. ""Vertrouw op Allah. Dood iedereen. Alle kuffaar (ongelovigen, red.)
daar vormen doelwitten. Dood wie je maar tegenkomt van de kuffaar."" Zo is het
risico op ontdekking (en daarmee verijdeling) het kleinst.

Maar veel beter is het helemaal niet tussen de kuffaar te verblijven, en zo snel
mogelijk de Islamitische Staat te komen versterken. Want, zo haalt de redactie
de Profeet aan: ""Wie tussen de afgodendienaars vertoeft, is zelf één van hen.""
Iedere moslim, man of vrouw, is verplicht naar het kalifaat af te reizen, om te
voorkomen dat ze onder invloed van hun omgeving tot kufr ('ongeloof') vervallen.


Umm Sumayya verwoordt deze religieuze aanbeveling als volgt: ""Als je eraan
gewend raakt om overal om je heen ongeloof en veelgoderij te zien zonder er iets
aan te doen, loopt je hart het risico af te sterven, zodanig dat je de islam en
zijn volgelingen niet langer kunt herkennen.""

Wie als moslim toch in 'het Huis van Ongeloof' achterblijft, neemt daarmee
volgens IS bewust een risico. Niet alleen met het zieleheil in het hiernamaals,
als ongelovige in staat van wording, maar ook met lijf en leden. Want zouden ze
in het Westen het slachtoffer worden van een aanslag door een mede-moslim, dan
is dat primair te wijten aan hun eigen, ernstig tekortschietende geloof. Door in
het seculiere Westen te blijven wonen hebben ze er namelijk bewust voor gekozen
'de afgod van het nationalisme' te dienen en de religieuze verplichting tot
hidjrah (migratie) te negeren. Volgens Dabiq zouden de aanslagen in Kopenhagen
niet zijn gepleegd vanwege de belediging van de profeet Mohammed die daar heeft
plaatsgevonden. ""Het was Abu Ramadans afwijzing van het nationalisme die hem
ertoe bracht de Deense Joden en lasteraars van de Profeet tot doelwit te nemen,
ook al was hij zelf in Denemarken geboren en getogen.""

Westerse journalisten gooien de religieuze ideologie van IS vaak op een hoop met
de islamvariant die in Saudi-Arabië de staatsgodsdienst vormt. Volgens de
standaarduitleg werd dit 'wahhabisme', met zijn sterke nadruk op een letterlijke
uitleg van de Koran en het bestrijden van afgoderij en andersgelovigen, vanaf de
jaren zestig en zeventig met behulp van oliegeld onder de wereldwijde
moslimgemeenschappen verspreid. Ten gevolge van deze intensieve, Saudische
propaganda zouden we nu met de gebakken peren van een 'radicale islam' zitten.
Deze clichéverklaring heeft er deels toe geleid dat westerse overheden zijn gaan
vertrouwen op 'tegenpropaganda' om de radicale islam tegen te gaan.

Dabiq maakt duidelijk hoe eenzijdig en daardoor misleidend deze voorstelling van
zaken is. En niet alleen omdat de pre-'wahhabitische', mystieke traditie van de
islam zo'n belangrijke rol in het blad speelt. Artikel op artikel hamert de
redactie van Dabiq op de noodzaak tot afwijzing van de moderne natiestaat. Die
zou verantwoordelijk zijn voor veruit de meeste kwaden die vandaag de dag de
gemeenschap van Ware Gelovigen treffen.

Als we op Dabiq afgaan, dan vormt dit

dogma het centrale geloofsartikel van de beweging - een dogma dat nota bene
islamitische schriftgeleerden in Brits-India in de jaren dertig hebben
ontwikkeld, en dus niet uit Saudi-Arabië afkomstig is. Zoals Dabiq het
omschrijft: 'Tot de grootste daden van de ware monotheïst hoort de afwijzing van
het nationalisme. Want zijn islam is niet correct zolang hij nog in het
nationalisme gelooft, omdat het nationalisme iedereen als gelijke beschouwt, los
van hun geloof, en de religie aan grenzen onderwerpt zodat haar verbreiding
wordt tegengegaan.""

Het nationalisme is een religie die ooit door het Westen is bedacht, zo doceert
de redactie, om de wereldwijde moslimgemeenschap intern verdeeld te houden in
nationale staten. De vernietiging van het antieke erfgoed in Syrië en Irak is
volgens de Dabiq dan ook niet primair op het vernietigen van afgodsbeelden als
zodanig gericht - zoals je van Saudische 'wahhabi's' zou kunnen verwachten. In
de ogen van de IS-scribenten zijn de vernietigde artefacten namelijk eerst en
vooral verderfelijk 'nationaal' erfgoed. De beelden van Assyrische goden zouden
door archeologen zijn opgegraven om de Iraakse burger te kunnen vervullen van
trots op de unieke geschiedenis van de moderne natiestaat Irak. De 'afgoderij'
betreft hier dus niet zozeer de beelden zelf, maar de daarachter schuilgaande
'goddeloze' ideologie van het nationalisme. (Alleen de mummies van Egyptische
farao's mogen van Dabiq behouden blijven. God heeft deze namelijk expres bewaard
als waarschuwing tegen tirannie en ongeloof).

IS heeft hiermee een ijzersterke religieuze ideologie in handen. Wie afreist
naar het kalifaat, voldoet niet alleen aan een religieuze plicht. Hij wijst ook
een compleet systeem af, het nationalisme, dat overal ter wereld onrecht in
stand houdt, de moslimgemeenschap zwak en verdeeld houdt, en de mensheid in
collectief ongeloof heeft gestort.

Kijk nou eens naar het pro-westerse, 'nationalistische' Vrije Syrische Leger,
schrijft het blad. Was dat niet te zwak, immoreel en intern verdeeld om de
duivelse tiran Assad te kunnen verslaan? En waren de collega-jihadisten van
Al-Nusra ('het verraderlijke Jawlani-front') niet juist machteloos omdat zij hun
strijd tot de blasfemische grenzen van Syrië wilden beperken? En heeft de
Egyptische Moslimbroederschap, dat deelnam aan het democratische systeem van de
afvallige nationalisten, zich kunnen verdedigen tegen 'de nieuwe farao',
generaal Sisi? Kan niet alleen het pure, onaangelengde monotheïsme van de ware
islam werkelijke eenheid en kracht brengen?

Afreizen naar het kalifaat wordt door IS niet alleen gepresenteerd als een
'wettische' daad, in de zin van het 'slaafs' opvolgen van een letterlijk gebod
uit de Geschriften. Het is boven alles een intens spirituele beslissing, waarmee
de gelovige een principiële keuze maakt in de kosmische eindstrijd tussen Goed
en Kwaad. Hij of zij treedt toe tot de Broederschap van het Goede. Alsof de
filmtrilogie 'In de Ban van de Ring' plotseling tot leven is gekomen, in meer
dan 3D. Met échte veldslagen, de echte geur van bloed en échte bosjes afgehakte
hoofden.

""Het eerste checkpoint dat we zagen"", schrijft Umm Sumayya euforisch over haar
aankomst in het kalifaat, ""de eerste beelden van de soldaten van De Staat die we
niet op internet of op de televisie zagen - in vlees en bloed, zo stoffig en
haveloos - we zagen ze nu met onze eigen ogen, terwijl de tranen uit onze ogen
stroomden en onze tongen geluidloos het allahu akbar articuleerden. Hoeveel
goeds hebben jullie jezelf ontzegd, jullie die achterover leunen en
achterblijven bij de jihad!""

En wat vindt Umm Sumayya nu zo aantrekkelijk aan het kalifaat?
EU-antiterreurcoördinator Gilles de Kerchove pleitte begin dit jaar voor een
intensieve contra-propagandacampagne van de EU-lidstaten, die potentiële
emigranten van een reis naar het kalifaat moest weerhouden. Reclamemensen en
pr-experts gingen hun duidelijk maken dat 'IS bestaat uit gevaarlijke gekken ...
die opgewonden raken van bloed'.

De Kerchove wees op een YouTube-filmpje van de Franse overheid, dat met uiterst
gewelddadige beelden illustreert dat migranten op IS-grondgebied niet het
islamitisch paradijs wacht, maar de hel op aarde. Dat het kalifaat een plaats is
van dood en vernietiging in plaats van een baken van vrijheid, kameraadschap en
sensueel genot. Eerder produceerde de Amerikaanse overheid al een
gelijksoortige, bloederige clip: 'Welcome to ISIS land'.

Je zou verwachten dat 'Umm Sumayya' daar lijnrecht tegen ingaat, door te
verkondigen dat het Westen liegt over de situatie in Mosul of Raqqa. Dat het er
juist heerlijk toeven is voor de oprechte moslimmens.

Maar nee. Niets over de drie dagen gratis overnachting in luxe hotels, die
sommige pasgetrouwde stellen van IS-bestuursorganen krijgen aangeboden. Over
gratis scholing en dat het elektriciteitsnet in Mosul weer werkt, of over
moslimmannen die ervoor zorgen dat het hun echtgenotes aan geen materiële
basisbehoefte ontbreekt - een van de belangrijkste bepalingen van de klassieke
sharia. Nee, Umm Sumayya ratelt aan een stuk door over zelfopoffering, over het
verlies van echtgenoten en zonen in de strijd en over miskramen ten gevolge van
de ontberingen. En dat dit lijden het allemaal waard is, omdat het de ware
gelovige zoveel spirituele voldoening oplevert.

""Hoe waardevol is de hidjrah en hoe

gespeend van waarde zijn de opofferingen die we op haar pad getroosten!"", jubelt
ze. Ze heeft dan net verhaald over een migrante die vlak na haar aankomst in het
kalifaat een miskraam kreeg. Over de overleden baby: ""Het was beter voor hem te
sterven, dan aan de curricula van de scholen van de ongelovige tirannen
blootgesteld te worden."" En over de trotse moeder van een martelaar: ""Is het pad
naar de Waarheid niet bestrooid met doornen? Op de weg naar het Paradijs is geen
plaats ingeruimd voor bangeriken en lafhartigen!""

Leg hier de westerse contrapropaganda naast, en je ziet in één oogopslag waarom
onze antiradicalisering zo dodelijk ineffectief is. Onze propaganda lijkt als
twee druppels water op die van de vijand; ze zijn vrijwel inwisselbaar. En dus
gaat er ergens iets niet helemaal goed. Hier heerst een fundamenteel onbegrip
onder politici over de beleden waarden en geestesgesteldheid van de ideologische
tegenstander.

In de ogen van de moderne, seculiere burger zijn spiritualiteit en terrorisme
elkaar categorisch uitsluitende begrippen. Het religieuze streven naar 'het
hogere' kan naar ons idee slechts geweldloze vormen aannemen. Daarom zijn voor
ons Jezus, Gandhi en moeder Teresa iconen van spiritualiteit. Dat de eerste
volgens de evangeliën ook 'met het zwaard' kwam, de tweede blijkens zijn eigen
geschriften geobsedeerd was door het martelaarschap (en seks) en de laatste in
de straten van Calcutta zo werd gevreesd dat moeders hun ongehoorzame kinderen
met haar dreigden als was ze de roe van Zwarte Piet, wordt in populaire
levensbeschrijvingen stelselmatig over het hoofd gezien.

Want onze moderne, burgerlijke markt vraagt om principieel geweldloze, liefst
halfzachte heiligen à la Ben Kingsley in 'Gandhi The Movie'. Dat is het
resultaat van een historisch proces van minstens twee eeuwen, waarin de burger
van de moderne natiestaat werd ingeprent dat God misschien wel belangrijk en
machtig was, maar lang niet zo belangrijk en machtig kon zijn als de
allesoverheersende (natie)staat.

Religie mocht in het privédomein een rol blijven spelen, maar slechts in een
sterk gedomesticeerde, geweldloze vorm. Voortaan mocht alleen de staat geweld
gebruiken en oorlog voeren. Deze domesticatie van religie en spiritualiteit door
de elites van de nationale staten was zo succesvol, dat wij brave burgers nu
oprecht menen dat transcendentie hetzelfde is als oemmm zeggen op een yogamatje
- met een glas ecologische thee en de Happinez binnen handbereik.

Maar zoals bekend roept ieder succesvol proces een tegenproces op. Zo ontstond
een 'anti-burgerlijke spirituele protestmarkt', die ooit werd bediend door
voornamelijk linkse terreurgroepen als de RAF en de Weathermen. Sinds de jaren
tachtig verloren deze bewegingen hun aantrekkingskracht en is hun plaats
geleidelijk aan ingenomen door islamitische equivalenten: de jihadistische
strijdgroepen, met de islamitische (zelf)moordenaars als de nieuwe iconen van
anti-burgerlijke, spirituele transcendentie. Want de jihadi-martelaar ontstijgt
niet alleen de aardse materie. Hij steekt postuum ook een dikke middelvinger op
naar de geminachte burgermoraal.

In veruit de beste radicaliseringsroman ooit geschreven wordt geen moslim ten
tonele gevoerd. In Philip Roths 'American Pastoral' (1997) wordt het leven van
de onbedaarlijk aantrekkelijke, buitengewoon succesvolle en perfect
geassimileerde Amerikaanse Jood Seymour 'de Zweed' Levov ('de dichtst mogelijke
benadering van een goj') met een daverende klap uit het lood geslagen.
Ogenschijnlijk uit protest tegen de Amerikaanse bombardementen in Vietnam blaast
zijn dochter Merry het postkantoor op van hun slaperige, lommerrijke woonplaats
Rimrock. Inclusief onschuldige voorbijganger.

Wat dreef zijn dochter? De stoïcijns-aimabele en door en door redelijke en
geseculariseerde Jood Seymour Levov, die het Amerikaans-zijn als een handschoen
leek te passen, komt er maar niet achter. Is hij in haar jeugd seksueel over de
schreef gegaan en heeft hij haar zo een ondraaglijk trauma bezorgd? Deed ze het
puur uit wrok, vanwege haar succesvolle maar oppervlakkige ouders en haar eigen,
verlammende spraakgebrek? Of is ze daadwerkelijk diep begaan met het lot van
onderdrukte bevolkingsgroepen, waar ook ter wereld? Zijn fundamentele
machteloosheid om ook maar iets te begrijpen van het gedrag van zijn
ultra-spirituele dochter 'de-Rimrock-terroriste', drijft de intens brave burger
Levov langzaam maar zeker de afgrond in.

Het heeft er veel van weg dat Europese anti-radicaliseringsambtenaren, net als
Seymour Levov, de spirituele, antiburgerlijke aantrekkingskracht van IS maar
niet kunnen of willen begrijpen. Daarvoor is namelijk ook een kritische blik op
onze eigen, burgerlijke samenleving nodig, en kennis van de wijze waarop de
islam de afgelopen twee eeuwen met succes door nationale staten is
gedomesticeerd.

Misschien moeten Europese beleidsmakers als antiterreurcoördinator De Kerchove
daar eerst maar eens aan gaan werken, voor ze weer een nieuwe peperdure campagne
opzetten die in de praktijk een grote reclamecampagne voor de opponent blijkt te
zijn. Ze kunnen er de tijd voor nemen: de aantrekkingskracht van IS en zijn in
de coulissen van ongeduld trappelende opvolgers, zal nog wel even voortduren.

'Wees sterk, lieve zuster'

""In het oor van elke zuster die hierheen geemigreerd is en die lijdt onder het
verlies van haar man op het slagveld in deze Staat, fluister ik: Wees sterk,
lieve zuster, en wacht geduldig je beloning af. Wees voorzichting en hoed je
voor gedachten die je trekken, terug naar de landen van de afgodendienaars.

Weet dat er zusters zijn met groot leed. Van sommigen is de man gedood, zijn
ledematen geamputeerd, ze zijn verlamd geraakt of in de gevangenis gegooid. Toch
blijven hun echtgenotes fier overeind, als de sterkste bergen. Hun beproevingen
hebben hen alleen maar vastbeslotener en geduldiger gemaakt. En weet dat de
beloning overeenstemt met de omvang van het lijden van de gelovige.""

Leeuwenwelpen

""De Islamitische Staat heeft het op zich genomen om deze generatie voor te
bereiden op de confrontatie met de kruisvaarders en hun bondgenoten, ter
verdediging van de islam. IS heeft instituten opgericht voor deze ashbal
(leeuwenwelpen) om hun militaire vaardigheden te trainen. Onlangs heeft IS deze
jonge leeuwen twee agenten die spioneerden voor de Russische geheime dienst en
de Israëlische Mossad overhandigd, om ze te executeren en te tonen als een
voorbeeld aan iedereen die erover denkt de mujahedien te infiltreren. Zoals te
verwachten was, schreeuwden de kuffar (ongelovigen) moord en brand over het
gebruik van 'kindsoldaten' door de Islamitische Staat.""

Geen anti-propaganda

'IS pleegt ook terreur in moslimlanden'. 'IS maakt van kinderen moordenaars'.
'Je man sneuvelt, jij blijft alleen achter'. Dat is geen antipropaganda, maar de
propaganda van IS - zie de beelden en citaten uit Dabiq op deze en volgende
pagina's.

""De soldaten van het kalifaat hebben een krachtige boodschap afgeleverd in het
kamp der ongelovigen en afvalligen. Ze joegen hun angst aan in diverse landen,
zonder dat visa, grenzen en paspoorten een beletsel vormden. Aanvallen werden
uitgevoerd in Jemen en Tunesië, door mannen wier loyaliteit niet ligt bij een
vals burgerschap, maar bij Allah, Zijn Boodschapper en de gelovigen.""

Al dit lijden is de spirituele voldoening waard

Onze propaganda lijkt als twee druppels water op die van de vijand

Moslims die in westerse landen omkomen bij een aanslag: eigen schuld




VIEW ORIGINAL PAGE: , , , , , , ,

GRAPHIC: foto AP
foto AFP
foto AFP
foto AFP
foto REUTERS

LANGUAGE: DUTCH; NEDERLANDS"
164107971,2015-06-05T00:00:00,Een leider in chocola,7,Trouw,,MICHIEL DRIEBERGEN,,De Verdieping,,1716,,"Oekraïne snakte naar een sterke politiek leider. Heeft het land die gekregen met
Petro Porosjenko, die zondag een jaar aan de macht is? Of is de steenrijke
chocoladekoning een oligarch, zoals zijn voorgangers?


Op de oostelijke oever van de rivier de Boeg ruikt het naar chocola. Voor
journalisten blijft de poort van de fabriek gesloten. ""Wat valt er te vertellen?
We maken zoetwaren, niks meer en niks minder"", zegt een medewerkster beslist.
Ondertussen wenkt de portier naar een groep schoolkinderen van een jaar of acht.
Zij krijgen wel een rondleiding door de chocoladefirma. 'Rosjen' kennen ze van
de kleurige speeltuin naast hun Sovjetflat. Op de klimrekken, te vinden in heel
Oekraïne, prijkt steevast het chocolademerk.



De Oekraïense president Porosjenko, komende zondag precies een jaar aan de
macht, noemde zijn bedrijf naar zichzelf door de middelste letters van zijn
achternaam te gebruiken. De inwoners van Vinnitsja zijn maar wat blij met de
twee chocoladefabrieken in de stad, die werk bieden aan duizenden mensen. ""En
het salaris is goed"", zegt de verkoper van de snoepwinkel in het centrum. ""Rond
feestdagen is de hele stad chocola aan het verpakken.""

Het imperium van de president, een steenrijke zakenman, floreerde aanvankelijk
vooral hier in Vinnitsja, een provinciestad op tweehonderd kilometer van
hoofdstad Kiev. En hoewel het een heel gemiddeld Oekraïens stadje is, vormt
Vinnitsja nu een uitvalsbasis van de macht. Na Porosjenko vertrok ook
burgemeester Volodimir Grojsman naar Kiev. Hij werd parlementsvoorzitter en nam
een groot deel van zijn staf mee. 'De Vinnitsja-clan regeert Oekraïne', wordt in
het stadhuis gegrapt.

De nieuwe politici moeten breken met de regeerstijl van voormalige president
Janoekovitsj, die winst voor zijn Oost-Oekraïense 'clan' belangrijker achtte dan
het landsbelang. Corruptie en machtswillekeur dreef de mensen de straat op,
waarna de regering moest vluchten. De daaropvolgende oorlog in het oosten bracht
Oekraïne op de rand van de afgrond. Het land van chocoladekoning Porosjenko is
feitelijk failliet en ligt aan het infuus van internationale geldschieters.

En dus moet de held van Vinnitsja dansen naar de pijpen van het Internationaal
Monetair Fonds, dat eist dat elk huishouden de marktprijs voor energie betaalt.
Het gevolg: de gasprijzen zijn verdrievoudigd. Dat hakt erin. ""Gepensioneerden
als wij kunnen amper bestaan"", zegt Anatoli Katsjoer (72) in het centrale
Kositski-park. De huur van zijn flatje is in een jaar meer dan verdubbeld. ""Een
chocoladereep van Rosjen kostte anderhalf jaar geleden 7 grivna, nu 23.""

Gewone man

De crisis drijft inwoners van Vinnitsja tot wanhoop. De meeste mensen die op het
door bomen omringde stadsplein rondslenteren zijn werkloos. ""De regering
investeert niet in kleine bedrijven en vergeet de gewone man"", zegt Tatjana
Drapaloek, die kok is en een eigen bedrijfje had dat over de kop ging. ""Toen
Porosjenko aantrad, had ik hoop. Die is nu vervlogen.""

Tot overmaat van ramp barstte deze week ook de oorlog weer los. Het militaire
ziekenhuis in Vinnitsja moet opnieuw gewonde soldaten opvangen. Oost-Oekraïense
vluchtelingen hebben de stad overspoeld. Zoals Polina Salenko en Anton Jevtikov,
beiden negentien jaar oud, afkomstig uit het door rebellen bezette Donetsk. Zij
zetten hun studie noodgedwongen voort in Vinnitsja. Zij zijn gedesillusioneerd
en geloven helemaal niet in de goede bedoelingen van de president. Polina:
""Onder Janoekovitsj, onze president uit Donetsk, hadden we tenminste een rustig
leven. Ja, hij bestal de mensen, maar Porosjenko steelt nog meer.""

Doordat de regering nu vergunningen verlangt van bewoners om naar het
rebellengebied te gaan, kunnen ze hun ouders in Donetsk niet bezoeken. ""Sommige
mensen kopen die documenten, maar dat is niet eerlijk"", zegt Polina. ""We willen
dat het over is. We willen naar huis"", zegt Anton somber.

De moeite van de inwoners van Vinnitsja om hun centen bijeen te schrapen staat
in schril contrast met het reusachtige vermogen van stadsgenoot Petro
Porosjenko. Dat wordt geschat op meer dan 500 miljoen euro. Naast de
chocoladefirma bezit hij ook een scheepswerf, enkele autofabrieken en
televisiezender Kanaal 5. Volgens Anatoli Vorona, onderdirecteur van het
gemeentelijke transportbedrijf in Vinnitsja die met Porosjenko bevriend is, is
de lijst van bedrijven waar de president belang in heeft maar liefst acht
A4'tjes lang.

Vorona heeft de zegetocht van zijn vriend Porosjenko in Vinnitsja vanaf het jaar
2000 kunnen volgen. Hij was toen politiechef en herinnert zich hoe hij gebeld
werd door een collega. ""Een kennis van hem, ene Petro, wilde hier zaken doen. Of
ik hem wilde helpen."" Net als Vorona was Porosjenko judoka, in bezit van een
zwarte band. ""Op trainingskamp sliepen we samen in het stapelbed. Petro is een
eerlijke man. Behalve Oekraïens en Russisch spreekt hij nog drie talen.""

Omdat de zaken van Porosjenko voor de wind gingen, maakte hij de stap naar de
politiek; als Oekraïense zakenman moet je tenslotte je belangen kunnen
behartigen in de hoofdstad. Terwijl hij diende als minister in verschillende
regeringen, breidde hij zijn imperium uit. Inmiddels heeft Rosjen vijf fabrieken
in Oekraïne, en ook een in Rusland en Litouwen. Kiev alleen al telt liefst 23
Rosjenwinkels. ""Petro stelt orde op zaken; personeel dat chocola steelt wordt
ontslagen. Nu brengt hij orde in het land"", prijst Vorona zijn vriend.

Eenheid

De verkiezing van Porosjenko, juni vorig jaar, werd gezien als keuze voor
eenheid in Oekraïne. In zijn partij bracht hij nieuwe gezichten en
vertegenwoordigers van het oude regime samen. Ook kreeg hij de steun van
initiatiefnemers van de Majdanrevolutie. ""Petro heeft alles geriskeerd"", zegt
Porosjenko's vriend Anatoli Vorona. ""Niet alleen zijn business, maar ook zijn
familie."" In tegenstelling tot de mensen op straat is Vorona positief over het
beleid van de regering. ""Oekraïne had een jaar geleden niet eens een leger. Nu
wel. En politie en veiligheidsdiensten zijn veel minder corrupt.""

Vorona mag positief zijn, op straat borrelt het als vanouds. Diepere oorzaak
achter de Majdanrevolutie was de oneerlijke verdeling van de welvaart; een paar
steenrijke zakenmannen - oligarchen - zetten de politiek naar hun hand in het
belang van hun business.

""Oligarchen worden rijk doordat ze voorgetrokken worden op kleinere ondernemers.
Dat is slecht"", zegt Leonid Martsinkovksi, die zijn eigen advocatenpraktijk
heeft en voorzitter is van de ondernemersvereniging in Vinnitsja.

Vorige week beloofde Porosjenko opnieuw het systeem van oligarchie in Oekraïne
te veranderen: ""Er zullen geen oligarchen meer zijn in Oekraïne. Zij moeten
worden uitgesloten van politiek."" Maar zelf geeft hij niet het goede voorbeeld.
Tijdens de verkiezingscampagne beloofde hij 'in het belang van het land' zijn
chocoladefabriek te verkopen. Dat is nog niet gebeurd. Volgens Rosjen is het
onmogelijk een koper te vinden in deze economisch barre tijden; het bedrijf
lijdt miljoenenverlies omdat de handel met Rusland is gestopt.

Inmiddels wordt zelfs gevreesd voor een oligarchenoorlog tussen Porosjenko en de
populaire Oost-Oekraïense zakenman Igor Kolomojski. Op last van het door
Porosjenko's partij gedomineerde parlement werd Kolomojski het monopolie op het
landelijke gasbedrijf ontnomen en werd hij ontslagen als gouverneur. ""Kolomosjki
is uitgespeeld"", glimlacht Porosjenko's vriend Vorona.

Volgens hem moet de president zijn bedrijfsbelangen niet verkopen. Dan komen die
in verkeerde handen, en dat kan de economie van Oekraïne nog verder in het slop
brengen. ""De bedrijven van Porosjenko hebben bij elkaar honderveertigduizend
werknemers"", rekent hij voor. ""Dus een slordige half miljoen mensen zijn voor
hun levensonderhoud afhankelijk van Porosjenko. Bovendien dragen zijn bedrijven
belasting af aan de staat.""

""Dat Porosjenko beloofde zijn bedrijf te verkopen was puur populisme"", zegt
Joeri Temirov, een hoogleraar internationale betrekkingen. Volgens Temirov is
Oekraïne nog niet in staat te breken met clans en oligarchie. ""Politici moeten
samenwerken met de oligarchen om het land te veranderen."" Maar van een
'Vinnitsja-clan' is geen sprake, relativeert de professor. ""De vorige president,
Janoekovitsj, stelde zichzelf en zijn familie op de eerste plaats en daarna pas
het land. Porosjenko gebruikt zijn macht niet om zichzelf te bevoordelen.""

Volgens professor Temirov lijdt de Majdangeneratie, de jongeren die de revolutie
tegen het systeem begonnen, aan democratische romantiek. ""Verandering gaat niet
van vandaag op morgen. Porosjenko zelf zit ook in een veranderingsproces. Het
oligarchensysteem zal zwakker worden. Misschien is het binnen vijf jaar al
voorbij."" De Oekraïense burgers vormen een goede tegenkracht, denkt Temirov. ""Er
is echt iets veranderd in dit land. Mensen laten niet meer over zich heen
lopen.""

Suikerspin

Ondernemer Martsinkovksi geeft Porosjenko het voordeel van de twijfel. ""De
belasting voor kleine ondernemers is verlaagd en versimpeld. En er is een nieuwe
wet waardoor de eigendomspapieren van vastgoed in te zien zijn. Die is bedoeld
om de oligarchen aan te pakken.""

""Na anderhalf jaar strijd voor verandering zijn de mensen in Vinnitsja moe"",
zegt Olga Parvadova, medewerkster van de burgemeester van Vinnitsja. ""Dus is het
aantrekkelijk voor Oekraïners te zoeken naar een koning die alle problemen voor
hen oplost."" Hoezeer mensen ook teleurgesteld zijn in de president, een
alternatief is er niet, meent Parvadova. ""Sinds de revolutie weten we dat we de
president kunnen wegsturen zodra we dat willen. Maar dat gaat nu niet.""

Als de schemering valt, steken de inwoners van Vinnitsja de brug over. Via de
speeltuin van Rosjen wandelen ze naar de reusachtige Rosjen-fontein. Tijdens een
spetterende licht- en muziekshow schiet het water daar zeventig meter in de
lucht. Wel duizend mensen kijken ademloos naar het schouwspel, ondertussen
genietend van een biertje of een suikerspin. Op de achtergrond blinken de
letters van Porosjenko's fabriek. Na afloop lopen de inwoners gelukzalig
glimlachend naar huis, blij met dit cadeau van chocoladekoning Petro Porosjenko.

'Er is wel iets veranderd in dit land. Mensen laten niet meer over zich heen
lopen.'

'Een chocoladereep van Rosjen kostte anderhalf jaar geleden 7 grivna, nu 23'




VIEW ORIGINAL PAGE: ,

GRAPHIC: Een van de vele vestigingen van Rosjen, Porosjenko's chocoladeketen, in
Kiev.
foto Getty Images
Toen Porosjenko aantrad, hadden veel Oekraïners hoop.

LANGUAGE: DUTCH; NEDERLANDS"
164107972,2015-06-04T00:00:00,Huren stijgen tot 2018 matig,7,Trouw,,(ANP),,Nederland; Blz. 9,,335,,"Akkoord woningcorporaties en Woonbond over sociale woningen


Aedes, de vereniging van woningcorporaties, en de huurdersorganisatie Woonbond
zijn het eens over het huurbeleid voor de komende jaren. De huurprijzen zullen
van 2016 tot en met 2018 slechts gematigd stijgen, maakten ze gisteren bekend.



Afgesproken is dat woningcorporaties de totale huursom (alle huren bij elkaar)
van sociale huurwoningen met niet meer dan het inflatiepercentage plus 1 procent
mogen laten stijgen. De huur van woningen met een relatief lage huur kan daarbij
wat meer stijgen dan die van duurdere huurwoningen. Goedkopere huurwoningen
mogen maximaal met de inflatie plus 2,5 procent stijgen.

""Dit is een goede stap om de enorme huurstijgingen van de afgelopen jaren in te
dammen; dat is goed nieuws voor huurders met lage inkomens, van wie een steeds
groter deel problemen met de betaalbaarheid heeft"", zegt Ronald Paping,
directeur van de Woonbond.

Aedes en de Woonbond willen de huurprijs sterker koppelen aan de kwaliteit van
de woning. De huurverhoging is dan niet meer afhankelijk van het inkomen van de
huurder.

Steun kregen ze van Kamerid Jacques Monasch (PvdA): ""Dit is goed voor de
betaalbaarheid en beschikbaarheid van sociale huurwoningen. Nieuwe huurders
krijgen meer kansen, de sociale woningvoorraad blijft intact. In het Woonakkoord
is afgesproken het huurbeleid te wijzigen, dit sluit hier uitstekend bij aan.""

Woonminister Stef Blok (VVD) vindt het goede dat Woonbond en Aedes oog hebben
voor betaalbaarheid. Zelf heeft hij dat ook. Zo wil hij dat de huizen met de
laagste prijzen bij voorkeur naar de laagste inkomens gaan. Wel vraagt hij zich
af wat de gevolgen van de afspraak zijn voor huurtoeslagen. En hij wijst er op
dat de honderdduizenden sociale huizen in particuliere handen niet in de
afspraak zijn meegenomen. D66-Kamerlid Verhoeven vindt het terecht dat
corporaties en huurders de huurstijging willen beperken. ""Maar hun plan werkt
niet goed tegen scheefwonen"", twitterde hij.




VIEW ORIGINAL PAGE:

LANGUAGE: DUTCH; NEDERLANDS"
164107973,2015-06-03T00:00:00,De robot weet er wel raad mee,7,Trouw,,MARCO VISSER,,De Verdieping,,1527,,"Veel handarbeid is al geautomatiseerd, nu is het werk dat we met het hoofd doen
aan de beurt. De administratief medewerker dreigt uit te sterven.


Alsof iemand de arbeidsmarkt in tweeën scheurt, zo klinkt voor sommige economen
de reorganisatie bij de Belastingdienst. Recent kregen 5000 medewerkers te horen
dat computers en 1500 hoogopgeleide data-analisten hun werk overnemen. Daarmee
is de reorganisatie bij de Belastingdienst onderdeel van een beweging die groter
is. Eentje die de samenleving opdeelt in arme laagopgeleiden en rijke
hoogopgeleiden.



De 5000 personeelsleden die moeten verdwijnen, werken in de zogeheten
middenbanen. Een klein deel kan aanhaken bij de data-analisten, de meerderheid
moet nieuw werk zoeken of binnen de Belastingdienst 'nuttige taken' verrichten.
Nuttige taken is een eufemisme voor zwaar onder je niveau werken. Zo verdwijnen
banen uit het midden naar de onder- en bovenkant van de arbeidsmarkt.

Alsof het UWV de grootschalige reorganisatie zag aankomen, publiceerde het twee
maanden geleden een rapport over de kansen van middelbaar opgeleid personeel.
""Werkenden met een laag en vooral middelbaar onderwijsniveau (havo, vwo, mbo)
hebben hun perspectieven op de arbeidsmarkt over de periode 1970-2013
significant zien verslechteren"", schreef de uitkeringsinstantie.

Speciale aandacht heeft het UWV voor een uitstervende beroepsgroep. Eentje waar
momenteel 1,2 miljoen Nederlanders in werken. Het zijn de administratieve
beroepen. Voor de hoogopgeleide administratief medewerkers - juristen,
financiële adviseurs, economen - ziet de toekomst er nog goed uit. Hoe anders is
dat voor de middelbaar en lager opgeleide vakgenoten op de financiële
administratie en het secretariaat. Hun toekomst is op langere termijn ronduit
apocalyptisch.

Archivering en post

Tussen 2008 en 2012 verdwenen al 90.000 banen en de verwachting is dat daar in
de periode 2013 tot 2018 nog eens 100.000 bij komen.

Dat heeft voor een groot deel te maken met oprukkende robots en geavanceerde
software. Administratief werk op middelbaar niveau bestaat uit
standaardprocedures. Denk bijvoorbeeld aan archivering en de post. Juist met dat
soort werkzaamheden weten computers wel raad.

Meer slecht nieuws zit in het profiel van de gemiddelde administratief
medewerker. Het merendeel is de vijftig gepasseerd, heeft een middelbare
opleiding en werkt bij de overheid. Diezelfde overheid heeft de laatste jaren de
digitalisering enthousiast omarmd. De belastingambtenaren hebben al
kennisgemaakt met de gevolgen van de digitale belastingaangifte, dat gaat
ongetwijfeld ook gebeuren met de gemeenteambtenaren. In de hallen van
gemeentekantoren trekken tegenwoordig heel wat minder een nummertje nu de
website ook vergunningen, aktes en uittreksels levert.

Dan is er nog de zelflerende computer. Die krijgt snel voet aan de grond bij de
uitvoering van gemeentetaken, zegt Jan Smit in Binnenlands Bestuur. Als
onderzoeker voor het Arbeidsmarkt- en Opleidingsfonds analyseerde hij de
digitalisering binnen gemeenten. En dat gaat snel. Computers lezen brieven,
zetten het gesproken woord om in tekst en het is slechts een kwestie van tijd
voordat drones toezichtstaken uitvoeren. ""Je kunt zelf al uitrekenen wat voor
tijdswinst dit oplevert,"" zegt Smit. En ja, dit kost banen.

De gemeenteambtenaar staat niet in de lijst met 702 beroepen die volgens de
Britse Oxford universiteit gaan verdwijnen. Op basis van dit onderzoek
voorspelden de Brusselse denktank Bruegel Instituut en accountantsbureau
Deloitte dat in Nederland 47 procent van de beroepen verloren gaat; goed voor 2
tot 3 miljoen banen.

Geen paniek

Het schrikbeeld van de baanloze toekomst rees op. Toch is er geen paniek bij
Robert Went, econoom bij de Wetenschappelijke Raad voor het Regeringsbeleid. Ten
eerste is niet bekend hoeveel nieuwe banen erbij komen. ""En als de banen in een
periode van vijftien of twintig jaar verloren gaan, is die 47 procent niet eens
zo veel"", zegt hij. ""Er verdwijnen elk jaar banen. Het probleem met dit soort
studies is dat ze alles wat op termijn technisch mogelijk is, bijeen harken.
Maar niet alles wat kan, gebeurt ook. Daarnaast gaat het langzamer dan gedacht.""


Stel nu dat je administratief medewerker bent. Wat dan? ""Ja, dat is een moeilijk
verhaal"", zegt Went. ""De vraag is of we het redden door mensen meer onderwijs en
bijscholing te geven. Dat hebben we altijd als antwoord gehad, maar er zijn
economen die vrezen dat we het daarmee niet redden. En misschien komen er wel
nieuwe banen, maar zijn dat de banen waar we op zitten te wachten? Als de mensen
die nu een administratieve baan hebben straks 3D-printers moeten vullen, worden
ze daar gelukkig van?""

Zorgen over een toekomst waarin mensen de robots dienen zijn al ruim vijftig
jaar oud. Went: ""In 1964 had de Amerikaanse president Lyndon Johnson een
nationale commissie ingesteld om na te denken over de gevolgen van
automatisering. Dat was in een tijd waarin er ook veel nieuwe technologie op de
maatschappij afkwam. Men was bang dat er veel banen zouden verdwijnen. Dat bleek
in de praktijk enorm mee te vallen.""

Veel handarbeid is al geautomatiseerd, nu is de arbeid die we met het hoofd doen
aan de beurt. Te beginnen met de middengroepen. Hoever de robot uiteindelijk
reikt, is speculeren.

De succesvolle ondernemer Elon Musk, de oprichter van Tesla, heeft nachtmerries
over robots van Google die de wereld veroveren. Ook de bekende natuurkundige
Stephen Hawking waarschuwt voor de gevaren van kunstmatige intelligentie.

Economen? ""Die hebben de neiging geruststellend te zijn en te zeggen: het is
eerder gebeurd en goed gegaan. Er zijn ook andere economen, waaronder ikzelf,
die zeggen: ja, het is eerder goed gegaan, maar dat biedt geen garanties.
Daarnaast zijn er enorme overgangsperiodes waarin mensen enorm in de problemen
kunnen raken. Het is niet vanzelfsprekend dat de technologie die nu op ons
afkomt nieuwe banen schept voor de mensen die hun werk verliezen.""

'Tegen mijn zoon zeg ik: wees slim, kies voor techniek'

Wim Hendriksz is een werkloze administratief medewerker. Na 24 dienstjaren kreeg
hij na een reorganisatie ontslag bij zijn werkgever; een training- en
adviesbureau. Dat was drie jaar geleden. In die tijd deed hij er alles aan om
een nieuwe baan te vinden.

""Ik was administratief medewerker, maar deed meer. Eigenlijk was ik ook
facilitair medewerker, deed het beheer van printers en het archief. Voor het
administratieve deel van mijn werk schreef ik mensen in voor de cursussen en
onderhield contact met de cursuslocaties, docenten en leveranciers van
lesmateriaal.

Ik heb het werk zien veranderen. Eind jaren tachtig hadden we twee elektrische
schrijfmachines, een paar rolletjes etiketten en een stapeltje papier. Dat was
het. Begin jaren negentig zijn we gaan automatiseren. Het ging stap voor stap.
Eerst werden de uitnodigingsbrieven geautomatiseerd, daarna werden bij de
uitnodigingen routebeschrijvingen gedaan, cursusprogramma's en lesmateriaal.

We zaten met zijn drieën op de administratie. Toen kregen we te maken met acute
werkvermindering vanwege slechte prognoses voor 2012. Maar er was sowieso minder
te doen. Om een voorbeeld te geven, cursisten moeten een paraafje zetten, om aan
te tonen dat zij aanwezig waren. Die formulieren verwerkten we handmatig. Tot de
computer ze automatisch ging uitlezen en verwerken. Je hoefde het formulier
alleen nog in een bakje te leggen, meer niet. Ik was overigens al vertrokken
toen dat systeem operationeel werd.

Nee, de illusie dat ik ooit terugkeer in mijn oude vak heb ik opgegeven. Ik heb
zo vaak gesolliciteerd. Er zijn te veel werkloze vakgenoten, door de
automatisering. Dat is het niet alleen. Ik ben 53. Te oud, vinden werkgevers.
Terwijl ik nog een carrière voor me heb van veertien jaar. Daarom ga ik taxi
rijden. Maar eerst moet ik daarvoor examen doen.

De taxi verdient niet zoveel als mijn vorige baan. Toen had ik 2300 euro netto.
Nu moet ik blij zijn met 1400. Maar ik moet ergens aan de slag zien te komen. Ik
moet geld verdienen. Ik woon in een huurflatje in Zoetermeer, kom uit een
echtscheiding en heb mijn huis moeten verkopen.

Mijn zoon van 14 woont bij mij. Ook voor hem moet ik geld verdienen. Volgende
week gaat hij naar Brussel en Straatsburg. Dan is hij te gast bij de Europese
Unie. Dat kost 150 euro, dat moet wel ergens vandaan komen.

Mijn zoon doet vmbo-t. Jongen, zeg ik tegen hem, wees slim. Doe iets met wis- en
natuurkunde. Ze zoeken technische mensen. In de boekhouding, dat gaat hem niet
worden.

Wat ik anders had gedaan, met de kennis van nu? In 2004 had ik sollicitaties
lopen. In die tijd speelden allerlei fusieplannen van mijn werkgever met de
concurrent. Als ik terugkijk, was dat het moment om op te stappen.

En misschien had ik het veel eerder anders moeten aanpakken. Op mijn leeftijd
kijk je terug. Na de havo ben ik gaan werken. Ik wilde stappen, geld verdienen.
Wat ik had moeten doen, is doorleren.

'Na de havo ben ik gaan werken. Wat ik had moeten doen, is doorleren.'

'De vraag is of we het redden door mensen meer onderwijs en bijscholing te
geven'

Het is slechts een kwestie van tijd voordat drones toezichtstaken uitvoeren




VIEW ORIGINAL PAGE: ,

GRAPHIC: Veel baliewerk, zoals hier in het gemeentehuis in Hardenberg, zal ook
verdwijnen.
foto reyer boxem

LANGUAGE: DUTCH; NEDERLANDS"
164107974,2015-06-01T00:00:00,Oppositie ziet fraudeur wegkomen,7,Trouw,,INGRID WEEL & MARNO DE BOER,,Nederland; Blz. 8,,742,,"Einde handhaving door UWV omstreden


Eind vorig jaar zwakte het kabinet het boetebeleid voor uitkeringsgerechtigden
al flink af, onder morren van de VVD. Over een maand is er helemaal weinig meer
van over. WW'ers die onjuiste informatie verstrekken over hun inkomsten worden
vanaf 1 juli niet meer beboet, zoals Trouw zaterdag berichtte. De koerswijziging
is omstreden.



Mensen ontvangen in Nederland te makkelijk een uitkering, daar is de VVD van
overtuigd. Frauderende werklozen moeten dus hard aangepakt worden. Vrijdag sprak
premier Mark Rutte ook nog eens zijn afkeur uit over mensen die bij verlies van
hun baan het adres van het UWV al in handen hebben om een WW-uitkering aan te
vragen, in plaats van eerst te bedenken hoe ze snel nieuw werk kunnen vinden.

In het vorige kabinet, met coalitiepartner CDA, zagen de liberalen kans de
handhaving in de sociale zekerheid aan te scherpen. Met een nieuwe fraudewet
kreeg het UWV er in 2013 honderd man bij om mensen op te sporen die informatie
over hun inkomsten achterhielden. Het bedrag aan opgelegde boetes steeg van 5
miljoen euro in 2012 naar 23 miljoen in 2013 en 50 miljoen vorig jaar.

Maar nog voor de invoering van de wet uitten de Raad van State en de Nationale
Ombudsman kritiek. Zij wezen erop dat veel dat veel zogenaamde fraudeurs
simpelweg een formulier niet goed hadden begrepen. En de Centrale Raad van
Beroep oordeelde in november 2014 dat het UWV een veel te hoge boete uitschreef
aan iemand die te laat veranderingen in zijn situatie had gemeld.

Minister van sociale zaken Lodewijk Asscher (PvdA) paste daarop het boetebeleid
aan: als een werkloze niet veel te verwijten valt, zou hij hooguit een boete van
25 procent van het gefraudeerde bedrag moeten betalen, en in sommige gevallen
zelfs helemaal geen boete krijgen.

Deze aanpassingen waren tot tevredenheid van zijn partij, die altijd al vond dat
deze wet mensen bestraft die zich simpelweg vergisten.

Met de komst van de Wet werk en zekerheid op 1 juli gaat de versoepeling van
Asscher een stap verder: het UWV stopt helemaal met het beboeten van mensen met
een uitkering die informatie achterhouden over hun inkomsten. Een nieuw
computersysteem dat gekoppeld is aan de administratie van Belastingdienst en
gemeente zou fraude namelijk onmogelijk maken.

Maar kleine vergissingen zullen blijven bestaan. Het UWV wilde vooral helemaal
stoppen met de handhaving omdat de rechterlijke uitspraken over onterechte
boetes zoveel ophef gaven. Asscher ging hiermee akkoord zonder de Tweede Kamer
in te lichten. En het UWV zou de komende drie jaar driehonderd banen op de
afdeling handhaving kunnen schrappen. Tot ontsteltenis van de medewerkers. ""Het
nieuwe boetebeleid is toch niet in het leven geroepen om er vervolgens niets mee
te doen?"", klinkt het op de werkvloer. ""Wij vinden het een groot mysterie dat
het niet opgeven van inkomsten plots geen fraude meer is. De fraudewet wordt
totaal genegeerd.""

Het UWV en het ministerie verdedigen zich door te zeggen dat zwartwerken naast
een uitkering nog steeds wordt aangepakt. Nog wel harder misschien. En de
overtreders van de inlichtingenplicht bestonden voor bijna driekwart uit
onwetende burgers die per ongeluk het UWV niet inlichtten over een verandering
in hun leefomstandigheden. Blijft over dat een kwart van de WW'ers wel bewust
verkeerde informatie opgaf, en dat ook zij met rust worden gelaten.

Oppositiestemmen

Bij de oppositie roept het besluit van minister Asscher veel vragen op. ""Ik wil
graag opheldering"", reageert Kamerlid Pieter Heerma (CDA). ""Een vergissing maken
is geen fraude, maar echte fraudeurs moeten beboet worden. Als door de koppeling
van bestanden er geen boetes meer opgelegd worden aan mensen die een vergissing
maken, dan kan en moet de focus liggen op echte fraudeurs.""

Ook Steven van Weyenberg (D66) wil tekst en uitleg. ""Ik wil van de minister twee
garanties. Dat mensen die zich vergissen of informatie een dag te laat
aanleveren niet meer als fraudeur worden behandeld. Maar ik wil ook de waarborg
dat mensen die de kluit belazeren daar niet mee wegkomen en worden aangepakt. Ik
kan me ook eigenlijk niet voorstellen dat dit niet zo is. Maar ik hoor graag van
Asscher hoe hij dat met het nieuwe systeem gaat regelen, en hoe dat ons gerust
kan stellen. Als mensen expres te lage inkomsten doorgeven, moeten ze bestraft
worden.""

Zwartwerken naast een uitkering wordt nog steeds aangepakt, luidt de verdediging
van het UWV




VIEW ORIGINAL PAGE:

GRAPHIC: foto's ANP
ANP

LANGUAGE: DUTCH; NEDERLANDS"
